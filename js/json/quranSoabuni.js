const quran_DB=[["رحمن ވަންތަ رحيم ވަންތަ اللَّه ގެ اسم ފުޅުން ފަށައިގަންނަމެވެ. (1)","ބިސްމި (البسملة) ގެ ތަފްސީރު އިސްވެ ހިނގައްޖެއެވެ."],["حمد ހުރީ، عالم ތަކުގެ ވެރި اللَّه އަށެވެ. (2)","ނެތުމުގެ ތެރޭން މިކައުނު އުފެއްދެވި ގަދަކީރިތިވަންތަ الله އަށް ޙަމްދުކޮށް، އެކަލާނގެ ހުސްޠާހިރުވަންތަކަން ޤަބޫލުކޮށް، އެކަލާނގެއަށް ޙައްޤު ގޮތުގައި ޘަނާ ދަންނަވައި، ތަޢުރީފުކުރާނޭ ގޮތް އުގަންނަވައިދެއްވަމުން އެކަލާނގެ ވަޙީކުރައްވަނީ ﴿ ٱلْحَمْدُ لِلَّـهِ رَبِّ ٱلْعَـٰلَمِينَ﴾ މިފަދައިންނެވެ. މާނައީ: އޭ ތިމަންރަސްކަލާނގެ އަޅުތަކުންނޭވެ! ތިޔަބައިމީހުން ތިމަންރަސްކަލާނގެއަށް ޝުކުރުކޮށް ޘަނާ ދަންނަވަން ބޭނުންވާ ހިނދު الْحَمْدُ لِلَّـهِ މިފަދައިން ކިޔާށެވެ. މިބަހުގެ މުރާދަކީ ހުރިހާ ޙަމްދަކާއި ޘަނާއެއް ޙައްޤުވެގެން ވަނީ ހަމަ އެކަނި الله އަށެވެ. އެކަލާނގެ ފިޔަވައި އަޅުކަން ކުރެވޭ ބުދުފަދަ ތަކެއްޗަކަށް ނޫނެވެ. އެހެނީ، އެކަލާނގެ ޚަލްޤުތަކުންގެ މައްޗަށް ގިނަގުނަ ނިޢުމަތްތަކުން ދީލަތިވެވޮޑިގަންނަވާ، ޢާލަމްތަކުގެ ވެރިރަސްކަލާނގެ ފިޔަވައި އެހެން އެއްވެސް ފަރާތަކަށް ޙަމްދާއި ޘަނާ ޙައްޤުވެގެން ނުވެއެވެ. އެކަލާނގެއީ، ޚަލްޤުކުރެއްވުމާއި، އިރާދަކުރައްވާ ގޮތަކަށް އުފެއްދެވުމުގައި ފުރިހަމަ އިޚްތިޔާރާއި، ބާރު ލިބިވޮޑިގެންވާ، މުޅިކައުނުގެ ޚާލިޤުވަންތަ ރަސްކަލާނގެއެވެ. މަލާއިކަތުންނާއި، އިންސާނުންނާއި، ޖިންނީންނާއި، ދޫނިތަކާއި، ވަލުޖަނަވާރާއި، އަދި ހުރިހާ މަޚްލޫޤުންގެ ވެރިރަސްކަލާނގެއެވެ."],["(އެކަލާނގެއީ) رحمن ވަންތަ رحيم ވަންތަ ރަސްކަލާނގެއެވެ. (3)","މިއީ މާތް الله ގެ އިސްމުފުޅުތަކުގެ ތެރެއިން ދެ އިސްމުފުޅެވެ. ﴿ ٱلرَّحْمَـٰنِ﴾ ރަޙްމަތުގެ ސިފައިން ސިފަ ލިބިވޮޑިގެންވާ ރަސްކަލާނގެއެވެ. މިއީ، ޒާތުފުޅުގެ ސިފަފުޅެކެވެ. މާނައީ، އެކަލާނގެއީ، ޚަލްޤުކުރެއްވުމާއި، ރިޒްޤުދެއްވުމާއި، ބާއްޖަވެރިކަމުގެ މަގަށް ހިދާޔަތްދެއްވުމުގައި އަޅުތަކުންގެ މައްޗަށް ދީލަތިވެވޮޑިގަތުމާއެކު އެކަލާނގެ ރަޙްމަތްފުޅު ހުރިހާ ތަކެއްޗަކަށް ޢާއްމުވެގެންވާ ރަސްކަލާނގެއެވެ. ﴿الرَّحِيمِ﴾ ޤިޔާމަތްދުވަހު މުއުމިނު އަޅުތަކުންނަށް ޚާއްޞަކޮށް ރަޙްމަތްލައްވާ ރަސްކަލާނގެއެވެ. މިއީ އަޅުތަކުންނާ ގުޅިފައިވާ ސިފަފުޅެކެވެ."],["قيامة ދުވަހުގެ ވެރި ރަސްކަލާނގެއެވެ. (4)","الله ސުބްޙާނަހޫ ވަތަޢާލާ އަކީ ހިސާބުބެއްލެވުމާ، ޖަޒާދެއްވުމުގެ ދުވަސް ކަމުގައިވާ ޤިޔާމަތް ދުވަހުގެ ވެރި ރަސްކަލާނގެއެވެ. ވެރިއަކަށް އޭނާގެ މިލްކުގެ މައްޗަށް ފުރިހަމަ އިޚްތިޔާރާއި ބާރު ލިބިގެންވާ ފަދައިން، އެދުވަހުގެ ހުރިހާ ކަމެއްގެ ފުރިހަމަ އިޚްތިޔާރު ލިބިވޮޑިގެން ވަނީ އެކަލާނގެއަށެވެ. އެދުވަހުގެ ވާހަކަ ބަޔާންކުރައްވަމުން ކީރިތި ޤުރްއާނުގައި އައިސްފައި ވެއެވެ. ﴿ لِّمَنِ ٱلْمُلْكُ ٱلْيَوْمَ ۖ لِلَّـهِ ٱلْوَٰحِدِ ٱلْقَهَّارِ ﴾ (މިއަދު ވެރިކަންއޮތީ ކާކަށްހެއްޔެވެ؟ (ޚުދު އެކަލާނގެ ޖަވާބުދެއްވާނެތެވެ.) އެއްކައުވަންތަ، ބާރުވެރިވަންތަ اللَّه އަށެވެ.)"],["އަޅަމެން އަޅުކަންކުރަނީ، އިބަރަސްކަލާނގެއަށެވެ. އަދި އަޅަމެން ވާގިއެދެނީ، އިބަރަސްކަލާނގެ ޙަޟްރަތުންނެވެ. (5)","އަޅަމެންގެ ވެރިރަސްކަލާނކޯއެވެ!އަޅަމެންގެ އަޅުކަން ޚާލިޞްކުރަނީ ހަމައެކަނި އިބަރަސްކަލާނގެ ޙަޟްރަތަށެވެ. އިބަރަސްކަލާނގެ ފިޔަވައި އެހެން އެއްވެސް ފަރާތަކަށް އަޅަމެން އަޅުކަން ނުކުރަމުއެވެ. އަޅަމެން މަދަދަށް އެދެނީވެސް ހަމައެކަނި އިބަރަސްކަލާނގެ ޙަޟްރަތުންނެވެ. އެހެން އެއްވެސް ފަރާތަކުން އަޅަމެން މަދަދަކަށް ނޭދެމުއެވެ. އަޅަމެން ނިކަމެތިކަމާއެކު ބޯލަނބައި ކިޔަމަންވަނީ ހަމައެކަނި އިބަރަސްކަލާނގެއަށެވެ. އެހެންކަމުން، އަޅަމެންނަށް ދީނާއި ދުނިޔޭގެ ކަންކަމުގައި މަދަދާއި އެހީތެރިކަން ދެއްވާނދޭވެ."],["އަޅަމެންނަށް، ސީދާވެގެންވާ ތެދުމަގަށް މަގު ދައްކަވާނދޭވެ! (6)","ސީދާވެގެންވާ ތެދުމަގަށް އަޅަމެނަށް މަގުދައްކަވައިފާނދޭވެ! އެއީ ސަލާމަތާއި ރައްކާތެރިކަމުގެ ގޮވައްޗަށް (ސުވަރުގެއަށް) މަގު ދައްކާ، އެ ދީނަކާއިގެން އިބަރަސްކަލާނގެ ރަސޫލުބޭކަލުންނާއި ނަބީބޭކަލުން ފޮނުއްވި އިސްލާމްދީނުގެ މަގެވެ. އަދި އިބަރަސްކަލާނގެ ކުއްތަންކުރައްވާފައިވާ މީހުންގެ މަގުން ހިނގާ ބަޔަކު ކަމުގައި އަޅަމެން ލައްވައިފާނދޭވެ."],["(އެއީ) އެއުރެންނަށް އިބަރަސްކަލާނގެ ނިޢުމަތް ދެއްވި މީހުންގެ މަގެވެ. އެއުރެންގެ މައްޗަށް ކޯފާލައްވާފައިވާ މީހުންގެ މަގެއްނޫނެވެ. އަދި މަގުފުރެދިފައިވާ މީހުންގެ މަގެއްވެސް ނުމެނޫންމެއެވެ. (7)",'އިބަރަސްކަލާނގެ ހިދާޔަތްދެއްވި އަޅުންގެ މަގެވެ. ނަބިއްޔުންނާއި، ތެދުވެރިންނާއި، ޞާލިޙުންނާއި، ޝަހީދުންގެ މަގެވެ. ބައިވެރީންގެ ގޮތުގައި އެބައިމީހުނީ ހާދަހާ ރަނގަޅު ބައެކެވެ!! ﴿غَيْرِ ٱلْمَغْضُوبِ عَلَيْهِمْ وَلَا ٱلضَّآلِّينَ﴾ އިބަރަސްކަލާނގެ ކޯފާލައްވައި، ރާމާމަކުނަށާއި، އޫރަށް ބަދަލުކުރެއްވި ޔަހޫދީންގެ މަގެއް ނޫނެވެ. އަދި އިބަރަސްކަލާނގެ ތެދުމަގުން އެއްކިބާވެ މަގުފުރެދި، މަރްޔަމްގެފާނުގެ ދަރިކަލުން ޢީސާގެފާނަށް އަޅުކަންކުޅަ ނަޞާރާއިންގެ މަގެއް ނުމެ ނޫންމެއެވެ. ރަސޫލުﷲ ﷺ ގެ އަރިއަހުން ވާރިދުވެފައިވާ ޞައްޙަ ޙަދީޘު "الْيَهُودُ مَغْضُوبٌ عَلَيْهِمْ، وَالنَّصَارَى ضُلَّالٌ" (سنن الترمذي، أبواب تفسير القرآن) (ޔަހޫދީންނަކީ އެބަޔަކަށް މާތް الله ކޯފާލެއްވި ބައެކެވެ. އަދި ނަޞާރާއިންނަކީ މަގުފުރެދިފައިވާ ބައެކެވެ.) (އައްތިރްމިޛީ، ޙަދީޘު: 2954) ގައި މަގުފުރެދިފައިވާ މީހުންނަކީ ނަޞާރާއިން ކަމުގައި އައިސްފައިވީ ނަމަވެސް، ބުދަށް އަޅުކަންކުރާ މުޝްރިކުންގެ ތެރެއިންނާއި، އަހުލުކިތާބީންގެ ތެރެއިން މަގުފުރެދި، ކާފިރުވެ، الله އަށް ޝަރީކު ކުރާ ކޮންމެ މީހަކަށް މިޙުކުމް ޢާއްމުވެގެން ވެއެވެ. އެހެނީ، ބަލަންޖެހެނީ ޙުކުމް ޚާއްޞަކުރާ ސަބަބަކަށް ނޫނެވެ. އޭގެ ލަފުޒުގެ ޢާއްމު މާނައަށެވެ. آمين އަޅަމެންގެ ވެރިރަސްކަލާކޮ! އަޅަމެންގެ ދުޢާ އިޖާބަކުރައްވައިފާނދޭވެ. މިއީ ޢިލްމުވެރީން އިއްތިފާޤުވެ ވަޑައިގަންނަވާ ގޮތުގައި ޤުރްއާނުގެ ކަލިމައެއް ނޫނެވެ. މުޞްޙަފުގައި މި ކަލިމަ ލިޔެވިފައި ނުވަނީ އެހެންވެއެވެ. އެހެނަސް، މި ކަލިމައިން މި ސޫރަތް ނިންމުމަކީ ސުންނަތެކެވެ. ރަސޫލުالله ﷺ ގެ އަރިއަހުން އަލްއިމާމު އަލްބުޚާރީ ރިވާކުރައްވާފައިވާ މި ޙަދީޘުން އެކަން އެނގޭތީއެވެ. "إِذَا قَالَ الإِمَامُ ﴿غَيْرِ ٱلْمَغْضُوبِ عَلَيْهِمْ وَلَا ٱلضَّآلِّينَ﴾ فَقُولُوا آمِينَ‏.‏ فَمَنْ وَافَقَ قَوْلُهُ قَوْلَ الْمَلاَئِكَةِ غُفِرَ لَهُ مَا تَقَدَّمَ مِنْ ذَنْبِهِ"‏‏ (صحيح البخاري، كتاب التفسير، باب ما جاء في فاتحة الكتاب) "އިމާމާ ﴿غَيْرِ ٱلْمَغْضُوبِ عَلَيْهِمْ وَلَا ٱلضَّآلِّينَ﴾ ކިޔުމުން ތިޔަބައިމީހުން آمين ކިޔާށެވެ. ފަހެ، އެމީހެއްގެ ބަސް މަލާއިކަތުންގެ ބަހާއި އެއްގޮތް ވެއްޖެ މީހާގެ އިސްވެދިޔަ ފާފަ ފުއްސަވައިދެއްވާނެތެވެ." (ޞަޙީޙުލް ބުޚާރީ، ޙަދީޘު: 4475)'],["ا ل م (މިއަކުރުތަކާއި ބައެއް ސޫރަތް ފެށޭތާނގައިވާ އަލިފުބާގެ މިފަދަ އަކުރުތަކުގެ މާނައާމެދު، ޢިލްމުވެރިންގެމެދުގައި ޚިލާފު ހުށްޓެވެ. ބައެއް ޢިލްމުވެރިން ވިދާޅުވަނީ، ކީރިތި ޤުރްއާން އެކުލެވިގެންވަނީ، ޢަރަބީންގެ އެންމެން ވާހަކަ ދައްކައިއުޅޭ އަލިފުބާގެ މިފަދަ އަކުރުތަކުން ކަމުގައި ވުމާއެކުވެސް، އެ އަކުރުތަކަކީ، ޤުރްއާނުގެ އެންމެ ސޫރަތަކާ އެއްފަދަ އެއްޗެއް ކީއްކުރަންތޯ، އެންމެ އާޔަތަކާ އެއްފަދަ އެއްޗެއްވެސް، އެއުރެންނަށް ގެނެސް ނުގަނެވޭނެކަމަށް ގޮންޖެއްސެވުމުގެ ގޮތުން އައިސްފައިވާ އަކުރުތަކެއް ކަމުގައެވެ.) (1)","﴿الٓمٓ﴾ މިފަދަ ވަކި އަކުރުތަކަކީ ކީރިތި ޤުރްއާނަކީ މުޢުޖިޒާތެއްކަން ހާމަކޮށްދެއްވުމަށް ގެންނަވާފައިވާ އަކުރުތަކެކެވެ. އެހެނީ، އެއާ އެއްފަދަ އެއްޗެއް ގެނައުމަށް الله ފިޔަވައި އެހެން ހުރިހާ ފަރާތެއް ނުކުޅެދިފައިވާ މިފޮތް އެކުލެވިގެން ވަނީ މިފަދަ އަކުރުތަކެއްގެ މައްޗަށެވެ. ކީރިތި الله އެވަނީ މިއަކުރުތަކުން އިންސާނުންނަށް ތަޙައްދީ ކުރައްވައިފައެވެ."],["މިއީ އެ ފޮތެވެ. އެ ފޮތާމެދަކު ޝައްކެއް ނެތެވެ. (މިފޮތަކީ) ތަޤްވާވެރިންނަށްހުރި ހިދާޔަތެކެވެ. (2)","މިފޮތަކީ ހުރިހައި ކަމެއް މޮޅަށް ދެނެވޮޑިގެންވާ، ޙިކްމަތްވަންތަ ރަސްކަލާނގެ ޙަޟްރަތުން ބާވައިލެއްވި ފޮތެއް ކަމާމެދު ކުޑަވެސް ޝައްކެއް ނެތެވެ. ﴿هُدًى لِّلْمُتَّقِينَ﴾ الله ގެ ޢަޛާބަށް ބިރުވެތިވެ، އެކަލާނގެ އަމުރުތަކަށް ތަބާވެ، ނަހީތަކާ ދުރުހެލިވާ، އީމާންކަމުގެ އަހުލުވެރީންނަށް މަގުދައްކާ ހިދާޔަތެއް ކަމުގައިވާ ޙާލުގައެވެ."],["އެއުރެންނީ، ޣައިބަށް އީމާންވާ އަދި ނަމާދު ޤާއިމްކުރާ، އަދި ތިމަންރަސްކަލާނގެ އެއުރެންނަށް ދެއްވި ތަކެތިން ހޭދަކުރާ މީހުންނެވެ. (3)","އަދި އެބައިމީހުންނަށް ނުފެންނަ، ޣައިބުގައިވާ ސުވަރުގެއާއި ނަރަކައާއި، މަލާއިކަތުންނާއި ޖިންނީންނާއި، ޞިރާޠުމަގާއި މީޒާނަށް އީމާންވެ ތެދުކުރާ މީހުންނެވެ. ﴿وَيُقِيمُونَ ٱلصَّلَو‌ٰةَ﴾ އަދި ޚުޝޫޢަތްތެރިކަމާ، ބޯލަނބައި ކިޔަމަންގަތުމާއެކު، އެންމެ ފުރިހަމަ ގޮތުގައި ނަމާދުކުރާ މީހުންނެވެ. ﴿وَمِمَّا رَزَقْنَـٰهُمْ يُنفِقُونَ﴾ އަދި ހެޔޮލަފާކަމާ އިޙްސާންތެރިކަމާ އެކު، ފަޤީރުންނާއި މިސްކީނުންނަށް ހޭދަކޮށް، އެބައިމީހުންގެ މުދަލުން ޒަކާތް ދޭ މީހުންނެވެ."],["އަދި އެއުރެންނީ، ކަލޭގެފާނަށް ބާވައިލައްވާފައިވާ ފޮތަށާއި ކަލޭގެފާނުގެ ކުރިން ބާވައިލައްވާފައިވާ ފޮތްތަކަށް އިމާންވާ މީހުންނެވެ. އަދި އެއުރެންނީ، ހަމަ އާޚިރަތްދުވަހާ މެދުގައި ޔަޤީން ކުރާ މީހުންނެވެ. (4)","އަދި ރަސޫލުކަން ޚަތިމްކުރެއްވި ސާހިބާ، މުޙައްމަދު ﷺ ގެ މައްޗަށް ބާވައިލެއްވި ކީރިތި ޤުރްއާނުގެ ގޮތުގައި ތިމަންރަސްކަލާނގެ ބާވައިލެއްވި އާޔަތްތަކަށް އީމާންވާ މީހުންނެވެ. އަދި ތައުރާތާއި، އިންޖީލާއި، ޒަބޫރު ފަދަ، ކަލޭގެފާނަށް ވުރެ ކުރިން ބާވައިލެއްވުނު ފޮތްފޮތަށް އީމާންވާ މީހުންނެވެ. އަދި އެއްވެސް ޝައްކެއް ނެތި، ޔަޤީންކަމާއެކު، ހިސާބުބެއްލެވުމާއި، ޖަޒާދެއްވުމަށް އީމާންވާ މީހުންނެވެ."],["އެއުރެންވަނީ، އެއުރެންގެ ވެރިރަސްކަލާނގެ ޙަޟްރަތުން އައި ތެދުމަގުގެ މަތީގައެވެ. އަދި ދިންނަވާނޭ މީހުންނީ، ހަމަ އެއުރެންނެވެ. (5)","އެބައިމީހުންނީ، އެބައިމީހުންގެ ވެރިރަސްކަލާނގެ ޙަޟްރަތުން އައިސްފައިވާ ހިދާޔަތުގެ މަތީގައި ތިބި މީހުންނެވެ. ﴿وَأُو۟لَـٰٓئِكَ هُمُ ٱلْمُفْلِحُونَ﴾ އަދި އަބަދުގެ އަބަދަށް ދެމިތިބޭ ސުވަރުގޭގެ އަހުލުވެރިންނަށް ލިބޭނޭ އެންމެ މަތިވެރި ނިޢުމަތް ކަމުގައިވާ އެއްވެސް ހުރަހެއް ނެތި الله ފެނުން ފަދަ، އެއަށް ލޯބިކޮށް ހިތް އެދޭ ހުރިހާ ނިޢުމަތެއް ކާމިޔާބު ކުޅަ މުއުމިނުންނެވެ. މިތާނގައި ކީރިތި الله އެވަނީ ހެޔޮލަފާ މުއުމިނުންގެ ފަސް ސިފައެއް ބަޔާންކުރައްވައިފައެވެ. ދެން ނުބައިވެގެންވާ ކާފަރުންގެ ދެ ސިފައެއް ބަޔާންކުރައްވަމުން އެކަލާނގެ ވަޙީކުރައްވަނީ"],["ހަމަކަށަވަރުން ކާފިރުވި މީސްތަކުންނަށް، ކަލޭގެފާނު އެއުރެންނަށް އިންޒާރު ކުރެއްވިޔަސް ނުވަތަ އިންޒާރު ނުކުރެއްވިޔަސް ހަމަހަމަވެގެން ވެއެވެ. އެއުރެން އީމާނެއް ނުވާނެތެވެ. (6)","ހަމަކަށަވަރުން ކީރިތި الله ގެ އެއްކައުވަންތަކަމަށް އިންކާރުކޮށް، އެކަލާނގެ ރަސޫލުބޭކަލުން ޤަބޫލުނުކުޅަ މީހުން، ﴿ سَوَآءٌ عَلَيْهِمْ ءَأَنذَرْتَهُمْ أَمْ لَمْ تُنذِرْهُمْ ﴾ ކަލޭގެފާނު އެބައިމީހުނަށް އިންޒާރު ދެއްވުމާއި، އިންޒާރުނުދެއްވުން ހަމަހަމައެވެ. ﴿لَا يُؤْمِنُونَ﴾ ކަލޭގެފާނު އެބައިމީހުންނާ ހަމައަށް ގެނެސްދެއްވި ފާޅުކަން ބޮޑުވެގެންވާ ނޫރަށް އެބައިމީހުން އީމާންނުވާނެއެވެ. އެހެންކަމުން ކަލޭގެފާނު އެކަމާމެދު ހިތާމަ ނުކުރައްވާށެވެ."],["الله، އެއުރެންގެ ހިތްތަކުގައްޔާއި އެއުރެންގެ ކަންފަތްތަކުގައި ވަނީ ސިއްކަގައްސަވައި، ބަންދުކުރައްވާފައެވެ. އަދި އެއުރެންގެ ލޯތަކުގެ މަތީގައިވަނީ، ފަރުދާއެކެވެ. އަދި އެއުރެންނަށް ބޮޑުވެގެންވާ ޢަޛާބު ހުށްޓެވެ. (7)","އެބައިމީހުން ކާފިރުވުމުގެ ސަބަބުން ކީރިތި الله ވަނީ އެބައިމީހުންގެ ހިތްތަކުގައި ސިއްކަ ޖައްސަވައިފައެވެ. އެހެންކަމުން، އެހިތްތަކަށް އިމާންކަމެއް، އަދި (ހިދާޔަތުގެ) އަލިކަމެއްވެސް ނުވަންނާނެއެވެ. އެއީ ކަނު، ބީރު އަދި ނުވިސްނޭ ހިތްތަކެއް ފަދައެވެ. ﴿وَعَلَىٰ سَمْعِهِمْ ۖ﴾ އަދި އެކަލާނގެ ވަނީ އެބައިމީހުންގެ އިވުމުގައި ވެސް ސިއްކަ ޖައްސަވާފައެވެ. އެއީ ބީރު ބައެއް ފަދައެވެ. ﴿وَعَلَىٰٓ أَبْصَـٰرِهِمْ غِشَـٰوَةٌ ۖ﴾ އަދި އެބައިމީހުންގެ ލޯތަކުގެ ކުރިމަތީގައި ވަނީ ފަރުދާއެކެވެ. އެހެންކަމުން، ހިދާޔަތުގެ ނޫރު އެބައިމީހުންނަކަށް ނުފެނެއެވެ. ﴿وَلَهُمْ عَذَابٌ عَظِيمٌ﴾ އަދި އާޚިރަތް ދުވަހު އެބައިމީހުންނަށް، ދާއިމަށް ދެމިހުންނަނިވި، މެދުކެނޑުމެއް ނެތް ޢަޛާބު ހުށްޓެވެ. މިއާޔަތުގައި މިވަނީ އެހެން އެއްޗަކާ އެއްފަދަކޮށް، ސިފަކުރުމުގެ މިސާލެކެވެ. އެހެނީ، އެބައިމީހުން ޙިއްސުތަކުގެ ބޭނުން ނުހިފުމުގެ ސަބަބުން، އެބައިމީހުން ވަނީ، ބުނާ އެއްޗެއް ނުއެނގޭ، ނުވިސްނޭ ޖަނަވާރުގެ ބައިގަނޑެއް ފަދައިން ވެފައެވެ. ދެން މިއަންނަ ތޭރަ އާޔަތުގައި އައިސްފައި ވަނީ މުނާފިޤުންގެ ވާހަކައެވެ. އެބައިމީހުންގެ ޢަމަލުތައް ކާފަރުންގެ ޢަމަލުތަކަށްވުރެ ހުތުރުކަން ބޮޑުވެފައި، އެބައިމީހުންނަށް ހުރި ޢަޛާބު މާ ބޮޑުކަން ބަޔާންކޮށްދެއްވުމަށެވެ. އެކަލާނގެ ވަޙީކުރައްވަނީ"],["އަދި އީމާންވެގެންވާ ބަޔަކު ކަމުގައި ނުވެތިބެ، ތިމަންމެން الله އަށާއި އާޚިރަތް ދުވަހަށް އީމާން ވެއްޖައީމުއޭ ބުނާބަޔަކު، މީސްތަކުންގެ ތެރެއިންވެއެވެ. (8)","ހިތުގެ އަޑިން ޤަބޫލުކުރުމަކާ ނުލައި، ހަމައެކަނި ދުލުން ތިމަންމެން ކީރިތި الله އަށް އީމާންވެއްޖައީމޭ ބުނާ ބަޔަކު މީސްތަކުންގެ ތެރެއިން ވެއެވެ. އެއީ ހަމަ އެކަނި ދުލުން ބުނެލާ ބަހެކެވެ. ހިތުން އެކަން ޤަބޫލުކުޅައުމަކާ ނުލައެވެ. އެބައިމީހުންގެ ދުލުން އެބައިމީހުން ބުނަނީ: އަހަރުމެން ކީރިތި الله އަށާއި އާޚިރަތް ދުވަހަށް އީމާންވެއްޖައީމެވެ. ﴿وَمَا هُم بِمُؤْمِنِينَ﴾ އެމީހުން ޙަޤީޤަތުގައި އީމާނެއް ނުވެއެވެ. އަދި ކިއެއްތަ، އެބައިމީހުންނީ، ނުބައިވެގެންވާ ކާފިރުންނެވެ."],["(އެއުރެން ހީކުރާގޮތުގައި) الله އަށާއި އީމާންވެގެންތިބި މީހުންނަށް އެއުރެން އޮޅުވައިލަނީއެވެ. އެއުރެން އެ އޮޅުވައިލަނީ، އެއުރެންގެ އަމިއްލަ ނަފްސުތަކަށް ކަމުގައި މެނުވީ ނުވެއެވެ. އެއުރެންނަށް (އެކަންވެސް) ނޭނގެނީއެވެ. (9)","އެބައިމީހުންގެ ޢަމަލަކީ މަކަރުވެރީންގެ ޢަމަލެވެ. އެބައިމީހުން ކުރާ ކަމަކީ، ކީރިތި الله އަށާއި، މުއުމިނުންނަށް މަކަރުހެދުމެވެ. ﴿وَمَا يَخْدَعُونَ إِلَّآ أَنفُسَهُمْ وَمَا يَشْعُرُونَ﴾ އެބައިމީހުންނަށް އިޙްސާސް ނުވާ ޙާލު، އެބައިމީހުން އެ މަކަރުހަދަނީ ހަމަ އެބައިމީހުންގެ އަމިއްލަ ނަފުސުތަކަށެވެ. އެބައިމީހުންނަކީ ޝުޢޫރާއި އިޙްސާސް ގެއްލިފައިވާ، ބުއްދި ހަމަނުޖެހޭ، މޮޔަ ބަޔަކަށް ވާތީއެވެ."],["އެއުރެންގެ ހިތްތަކުގައި ބަލިމަޑުކަމެއްވެއެވެ. އެކަމުން، الله، އެއުރެންނަށް އެ ބަލިމަޑުކަން އިތުރު ކުރެއްވިއެވެ. އަދި އެއުރެން ދޮގުހަދައި އުޅުނުކަމުގެ ސަބަބުން، އެއުރެންނަށް ވޭންދެނިވި ޢަޛާބު ހުށްޓެވެ. (10)","އެބައިމީހުންގެ ހިތުގައި ވަނީ މަގުފުރެދުމާއި، މުނާފިޤުކަމުގެ ބައްޔެވެ. އެހެންކަމުން، އެބައިމީހުންވަނީ، އިސްލާމްދީނާ މެދު ޝައްކުގެ ތެރޭގައެވެ. ﴿فَزَادَهُمُ ٱللَّهُ مَرَضًا ۖ﴾ ފަހެ، ކީރިތި الله އެބައިމީހުންގެ ބައްޔާއި ޝައްކު އިތުރުކުރެއްވިއެވެ. ﴿وَلَهُمْ عَذَابٌ أَلِيمٌۢ بِمَا كَانُوا۟ يَكْذِبُونَ﴾ އަދި އެބައިމީހުން އީމާންވެއްޖެކަމަށް ދޮގު ދަޢުވާކޮށް، ކީރިތި الله ގެ އާޔަތްތަކަށް މަލާމާތްކުރީތީވެ، ޤިޔާމަތް ދުވަހު އެބައިމީހުންނަށް ވޭންދެނިވި ޢަޛާބު ހުށްޓެވެ. މިތާނގައި މިބުނެވުނު ބައްޔަކީ ދީނާއި ގުޅިފައިވާ ބަލިމަޑުކަމެކެވެ. ހަށިގަނޑުގެ ބަލިމަޑުކަމެއް ނޫނެވެ."],["އަދި ތިޔަބައިމީހުން ބިމުގައި ފަސާދަ އުފައްދައި ނޫޅޭށޭ، އެއުރެންނާދިމާއަށް ބުނެފިނަމަ، ތިމަންމެންނީ، ހަމަ އިޞްލާޙުކުރަން އުޅޭ ބަޔަކީމުއޭ، އެއުރެން ބުނެތެވެ. (11)","އަދި ހެޔޮއެދިގެން ނަސޭހަތްދޭ މީހުން އެބައިމީހުން ކައިރީގައި، ކާފިރުވެ الله ގެ މަގަށް ހުރަސްއަޅައި، ބިންމަތީގައި ފަސާދަނުކުރާށޭ ބުނުމުން އެބައިމީހުން ދޭ ޖަވާބަކީ، ތިމަންމެން ފަސާދައެއް ނުކުރަމުއެވެ. ތިމަންމެން މިކުރަނީ އިޞްލާޙަށް މަސައްކަތް ކޮށް، ތެދުމަގަށް ގޮވާލައި، ހެވާއި ކާމިޔާބަށް މަސައްކަތްކުރުން ފިޔަވައި އެހެން ކަމެއް ނޫނެވެ."],["ދަންނާށެވެ! ހަމަކަށަވަރުން، އެއުރެންނީ، ހަމަ ފަސާދަ އުފައްދާ މީހުންނެވެ. އެހެނެއްކަމަކު، އެއުރެންނަށް އެކަން ނޭނގެނީއެވެ. (12)","އެބައިމީހުންނަށް ރައްދުދެއްވަމުން މާތް الله ވަޙީކުރައްވަނީ މުއުމިނުންނޭވެ! ތިޔަބައިމީހުން އެބައިމީހުންގެ ނުރައްކަލާމެދު ސަމާލުވާށެވެ! ޙަޤީޤަތުގައި ފަސާދަކުރާ ބަޔަކީ ހަމަ އެބައިމީހުންނެވެ. އެހެނަސް، އެބައިމީހުންގެ ހިތްތަކުން އީމާންކަމުގެ ނޫރު ފޮހެވިގެން ގޮސްފައިވާތީ އެބައިމީހުންނަށް އެކަން ނުއެނގެއެވެ. އަދި އިޙްސާސެއް ވެސް ނުވެއެވެ. އެހެންކަމުން، ތިޔަބައިމީހުން އެބައިމީހުންގެ ނުބައިކަމާއި، މަގުފުރެދުމުން ރައްކާވެ ތިބޭށެވެ. މިއާޔަތުގެ މާނަ ގަދަކުރައްވައި، އެބައިމީހުންގެ ފަސާދައިގެ މިންވަރު ބަޔާންކުރެއްވުމަށް ކީރިތި الله ވަނީ ގަދަކުރުމަށް (ތައުކީދުކުރުމަށް) ބޭނުންކުރެވޭ ހަތަރު ވަސީލަތެއް ބޭނުންކުރައްވާފައެވެ. އެއީ، ހޭލައްވާލުމަށް ބޭނުންކުރެވޭ أَلَا އާއި، ގަދަކުރުމަށް ބޭނުންކުރެވޭ إِنَّ އާއި، ހަމައެކަނި އެބައިމީހުންނަށް ކަން ދޭހަކޮށްދޭ هُمْ އާއި، الْمُفْسِدُونَ ގެ ކުރިއަށް އައިސްފައިވާ ޢައްޔަންކުރުމަށް ބޭނުންކުރެވޭ الْ އެވެ. މިއީ އެބައިމީހުންގެ މޮޔަކަމުގެ ބާވަތް ބަޔާންކޮށް، އެބައިމީހުންނަކީ މަގުފުރެދިފައިވާ ބައެއްކަން އެންގުމަށް ބޭނުންކުރެވޭނޭ އެންމެ ބަލާޣާތްތެރި ޢިބާރާތެވެ."],["އަދި މީހުން އީމާންވި ފަދައިން ތިޔަބައިމީހުން އީމާންވާށޭ، އެއުރެންނާ ދިމާއަށް ބުނެފިނަމަ، މޮޔައިން އީމާންވި ފަދައިން އަހަރެމެން އީމާންވާނެހެއްޔޭ، އެއުރެން ބުނެތެވެ. ދަންނާށެވެ! ހަމަކަށަވަރުން މޮޔައިންނަކީ ހަމަ އެއުރެންނެވެ. އެހެނެއްކަމަކު، އެއުރެންނަށް އެކަން ނޭނގެނީއެވެ. (13)","މުޙައްމަދު ﷺ ގެ އަޞްޙާބުބޭކަލުން ޔަޤީންކަމާއި، އިޚްލާޞްތެރިކަމާއެކު އީމާންވީ ފަދައިން އީމާންވާށޭ އެބައިމީހުންނަށް ބުނެވޭ ހިނދު، ﴿قَالُوٓا۟ أَنُؤْمِنُ كَمَآ ءَامَنَ ٱلسُّفَهَآءُ ۗ﴾ މަލާމާތްކޮށް، ހަޖޫޖަހާ ރާގަށް އެބައިމީހުން ބުނެތެވެ. ވިސްނުން ކޮށި، ބުއްދި ހަމަނުޖެހޭ މޮޔައިން އީމާންވީ ފަދައިން ތިމަންމެން ވެސް އީމާންވާންވީ ހެއްޔެވެ. އެބައިމީހުން އެއިޝާރާތް ކުރަނީ މާތް ޞަޙާބީންނަށެވެ. އެބޭކަލުންގެ މައްޗަށް ވިސްނުން ކޮށިކަމުގެ ތުހުމަތު ކުރުމަށް ފަހުއެވެ. އެބައިމީހުންނަށް ރައްދުދެއްވަމުން ކީރިތި الله ވަޙީކުރައްވަނީ ﴿أَلَآ إِنَّهُمْ هُمُ ٱلسُّفَهَآءُ وَلَـٰكِن لَّا يَعْلَمُونَ﴾ ބުއްދި ހަމަނުޖެހޭ މޮޔައިންނަކީ ހަމަ އެބައިމީހުންނެވެ. އެބައިމީހުން ދަޢުވާކުރާ ފަދައަކުން މުޙައްމަދު ﷺ ގެ މަތިވެރި ޞަޙާބީންނެއް ނޫނެވެ. އެހެނަސް، އެބައިމީހުންގެ މޮޔަކަމުން އެކަން ނޭނގެނީއެވެ. އަދި މިކަމުގެ ސަބަބުން އެބައިމީހުންގެ ކަނުކަން މާބޮޑު ވެފައި، ތެދުމަގާ މާ ދުރެވެ. މިއާޔަތްތަކުގައި މާތް الله ވަނީ ފަޞާޙަތްތެރިކަމާއި، ބަލާޣާތްތެރިކަމުގެ އެންމެ މަތީ ދަރަޖައިގައި އެބައިމީހުންގެ މޮޔަކަމާއި، މަގުފުރެދުން ބޮޑުކަން ބަޔާންކުރައްވައި، އެކަމަށް ސަމާލުވުމަށް އަންގަވައި، އިންޒާރުދެއްވާފައެވެ. އެބައިމީހުން ވަނީ، ޙަޤީޤަތުގައި އެބައިމީހުންނީ ޙަޤީޤީ މޮޔައިން ކަމަށްވެފައި، އަޞްޙާބުބޭކަލުންނަކީ ޙަޤީޤީ މުއުމިނުން ކަމަށް ވާއިރު އަޞްޙާބުބޭކަލުންގެ ތެރެއިން އެންމެ ދަރަޖަ އުފުލިގެންވާ ބޭކަލުން މޮޔަކަމަށާއި، އެބޭކަލުންގެ ވިސްނުން ކޮށިކަމަށް ސިފަކޮށްފައެވެ."],["އަދި އީމާންވި މީހުންނާ އެއުރެން ބައްދަލުވެއްޖެނަމަ، އެއުރެން ބުނެއުޅެނީ، ތިމަންމެން މިތިބީ އީމާންވެގެންނެވެ. އެއުރެންގެ ޝައިޠާނުންނާ (އެބަހީ: ދެކޮޅުވެރިކަމާއި ކުފުރުވެރިކަމުގައި އެއުރެންގެތެރެއިން ކުރިޔަށް ތިބިމީހުންނާ) އެއުރެން އެއްތަންވެއްޖެނަމަ، އެއުރެން ބުނެއުޅެނީ، ތިމަންމެން ވަނީ، ކަށަވަރުންވެސް ތިޔަބައިމީހުންނާ އެކުގައެވެ. ހަމަކަށަވަރުން ތިމަންމެންނީ، ފުރައްސާރަކުރާ ބަޔަކީމުއެވެ. (14)",'އެމީހުންގެ މުނާފިޤުކަމާއި، އެއް ގޮތެއްގައި ސާބިވެނުތިބެވޭކަމުގެ އެހެން މިސާލެކެވެ. މުއުމިނުން ފެންނަ ހިނދު އެބައިމީހުން ކުރިމަތީގައި އީމާންކަން ފާޅުކޮށް، ތިމަންމެންނަކީ ވެސް ތިޔަބައިމީހުން ފަދައިން މުއުމިނުންނޭ ބުނެތެވެ. ﴿وَإِذَا خَلَوْا۟ إِلَىٰ شَيَـٰطِينِهِمْ قَالُوٓا۟ إِنَّا مَعَكُمْ إِنَّمَا نَحْنُ مُسْتَهْزِءُونَ﴾ އަދި މުނާފިޤުކަމާއި، މަގުފުރެދުމުގެ އަހުލުވެރިންގެ ތެރެއިން އިސްމީހުންނާއި ބައްދަލުވާ ހިނދު ތިމަންމެން މިތިބީ ތިޔަބައިމީހުންނާ އެކުގައި ކަމަށާއި، އީމާންކަން ފާޅުކޮށް އެބައިމީހުންނާ ވާހަކަ ދެއްކީ ސަމާސާކޮށް މަލާމާތް ކުރުމުގެ ގޮތުން ކަމަށް ބުނެއެވެ. އެބައިމީހުންނީ "ޝައިޠާނުން" ގެ ގޮތުގައި މާތް الله ސިފަކުރައްވާފައި ވަނީ ނުބައިނުލަފާ ކަމާއި، މަކަރުވެރިކަމުގައި، ޝައިޠާނުން ފަދަ، އެކަކު އަނެކަކަށް ވަސްވާސްދޭ ބަޔަކަށް ވާތީއެވެ.'],["اللَّه، އެއުރެން ކުޅަ ފުރައްސާރައިގެ ޖަޒާ އެއުރެންނަށް ދެއްވާހުށްޓެވެ. އަދި ދެފުށުއެޅޭ ޙާލުގައި، އެއުރެންގެ އުރެދުމުގައި އުޅުމަށް އެއުރެންނަށް މުއްދަތު ދިގުކުރައްވާނެތެވެ. (15)","އެބައިމީހުން މުއުމިނުންނަށް މަލާމާތްކޮށް ފުރައްސާރަކުރީތީ، ކީރިތި الله އެބައިމީހުންނަށް އެކަމުގެ ޖަޒާ ދެއްވައި، އެކަލާނގެ ވަލީވެރީން ކަމުގައިވާ މުއުމިނުންނަށް މަލާމާތްކުރި ކުރުން الله އެބައިމީހުންގެ މައްޗަށް ރައްދުކުރައްވައެވެ. އެއީ ދުނިޔޭގައި އެބައިމީހުނާ އަޅާނުލައްވައި ދޫކުރައްވައި، އެބައިމީހުންގެ ކަނުކަމާއި މަގުފުރެދުމުގައި ދެވޭނުދެވޭ ތަނެއް ނޭނގޭ ޙާލުގައި އެބައިމީހުން ދޫކުރައްވައިގެންނެވެ. ޢަރަބި ބަހުގައި عمى އަކީ ލޯ ކަނުވުމެވެ. އަދި عمه އަކީ ލޯ ފަދައިން ހިތް ކަނުވުމެވެ."],["އެއުރެންނީ، ތެދުމަގުގެ ބަދަލުގައި މަގުފުރެދުން ގަތް މީހުންނެވެ. (އެބަހީ: ތެދުމަގަށް ފުރަގަސްދީ، މަގުފުރެދުން ހޯދި މީހުންނެވެ.) ފަހެ، އެއުރެންގެ އެ ވިޔަފާރިޔަކުން، އެއުރެންނަކަށް ފައިދާއެއް ނުވިއެވެ. އަދި އެއުރެންނަކީ، ތެދުމަގު ލިބިގެންވާ ބަޔަކުކަމުގައިވެސް ނުވެތެވެ. (16)","އެބައިމީހުންނީ، އީމާންކަން ކާފިރުކަމަށް ބަދަލުކޮށް، އަގެއްގެ ގޮތުގައި ތެދުމަގު ދީފައި، މަގުފުރެދުން ގަތް މީހުންނެވެ. ﴿ فَمَا رَبِحَت تِّجَـٰرَتُهُمْ وَمَا كَانُوا۟ مُهْتَدِينَ ﴾ މިކުރި ވިޔަފާރީގައި އެބައިމީހުންނަށް ލިބުނީ ފައިދާގެ ބަދަލުގައި ގެއްލުމެވެ. އެއީ އެބައިމީހުން އަގުހުރި މާތް އީމާނުގެ ބަދަލުގައި، އަގެއް ނެތް ނިކަމެތި ކާފިރުކަން ގަތީމައެވެ. އެހެންކަމުން، އެބައިމީހުން ވެގެން ދިޔައީ އިންތިހާއަށް ބޮޑު ގެއްލުމެއް އުފުލި ބަޔަކަށެވެ. ސާފު ރަނުގެ ބަދަލުގައި ގެރިބަކަރީގެ ނަޖިސް ހޯދި މީހެއް ފަދައިންނެވެ. އޭނާއަށް އެ ވިޔަފާރީގައި ލިބޭނެ އެއްވެސް ފައިދާއެއް ނުއޮންނާނެއެވެ. ދެން މާތް الله މިވަނީ އެބައިމީހުންނަށް ލިބުނު ބޮޑު ގެއްލުން ބަޔާން ކުރެއްވުމަށް އިތުރު ދެ މިސާލެއް ޖައްސަވާފައެވެ. ފުރަތަމަ މިސާލުގައި އެކަލާނގެ ވަޙީކުރައްވަނީ"],["އެއުރެންގެ މިސާލަކީ، އަލިފާންގަނޑެއް ރޯކޮށްގެންތިބި ބަޔެއްގެ މިސާލެވެ. ފަހެ އެ އަލިފާންގަނޑު، އެއުރެންގެ ވަށައިގެންވާތަނަށް އަލިކޮށްލިހިނދު، اللَّه އެއުރެންގެ (އެ އަލިފާންގަނޑުގެ) އަލިކަން ގެންދަވައި އެއުރެންނަށް އެއްޗެއް ނުފެންނަފަދަ އަނދިރިތަކެއްގެ ތެރެޔަށް އެއުރެން ދޫކުރެއްވީއެވެ. (17)","އެބައިމީހުންގެ މިސާލަކީ ކަޅު އަނދިރި ފިނިގަދަ ރެއެއްގައި ހީފިލުވުމަށާއި، އަލިކަން ހޯދުމަށް އަލިފާންގަނޑެއް ރޯކުރި މީހެއްގެ މިސާލެވެ. ﴿ فَلَمَّآ أَضَآءَتْ مَا حَوْلَهُۥ ذَهَبَ ٱللَّهُ بِنُورِهِمْ ﴾ ދެން، އެ އަލިފާންގަނޑުން ހީފިލުވައި، ލިބުނު އަލިކަމުން ހިތަށް ވެރިވެފައިވާ ބިރުވެރިކަމާއި ނުތަނަވަސްކަން ފިލައި ދިޔަތަނާ، މާތް الله އެ އަލިފާންގަނޑު ނިއްވާލައްވައެވެ. އަދި އޭގެ އަލިކަން މުޅިން ފިލައިދެއެވެ. ﴿وَتَرَكَهُمْ فِى ظُلُمَـٰتٍ لَّا يُبْصِرُونَ﴾ ދެން އެބައިމީހުން ތިބޭން ޖެހުނީ ކަނު އަނދިރިކަމަކާއި، ބޮޑު ބިރުވެރިކަމެއްގެ ތެރޭގައެވެ. ދާނެ މަގެއް ނުފެނި، ކުރިއަށް ދެވޭނޭ އެއްވެސް ގޮތެއް ނުފެނިފައެވެ. މި މިސާލުގައި ކީރިތި الله މުނާފިޤު މީހާގެ ޙާލަތު ބަޔާންކުރެއްވުމަށް ޖައްސަވާފައި ވަނީ ފިނިގަދަ ކަނު އަނދިރި ރެއެއްގައި ހަނަފަސް ސަހަރާއެއްގައި ގިނިކަންޏާ ދަތުރުކޮށްފައި ދަނިކޮށް މަގު އޮޅި ބިރުވެރިކަން އޭނާގެ މައްޗަށް ވެރިވެފައިވާ ދަތުރުވެރިއެއްގެ މިސާލެވެ. އޭނާ އަލިކަން ހޯދުމަށާއި، ހީފިލުވުމަށާއި، މަގު އެނގޭތޯ ބެލުމަށް އަލިފާން ރޯކުރެއެވެ. އަލިފާންގަނޑު ރަނގަޅަށް އަނދައި، ވަށައިގެން އަލިކަން ފެތުރި، އޭނާގެ ވަށައިގެން އޭނާ އަށް ފެނުނު ތަނާ، ގަދަފަދަ ވަޔެއް ޖެހި، އަލިފާންގަނޑު ނިވިދެއެވެ. އަނެއްކާވެސް، ގޮތް ހުސްވެފައިވާ ޙާލު އޭނާގެ ވަށައިގެން އަނދިރިކަން ވެރިވެއެވެ. މި މިސާލު ޖެއްސެވުމުގެ ފުރިހަމަ ކަމާއެވެ!!"],["(އެއުރެންނީ) ބީރު ބަޔެކެވެ. މަންމަން ބަޔެކެވެ. ކަނު ބަޔެކެވެ. ފަހެ، އެއުރެން (ޙައްޤުގެ މަގަކަށް) ރުޖޫޢައެއް ނުވާނެތެވެ. (18)",'އެބައިމީހުންނީ ހެޔޮކަމުގެ މަގަށް ގޮވާ އަޑު، ނީވޭ ބީރު ބައެކެވެ. ފައިދާހުރި ވާހަކަ ދައްކާން ނޭނގޭ މަންމަން ބައެކެވެ. އަދި ތެދު މަގު ފެނި އެމަގުން ހިނގާން ނޭނގޭ ކަނު ބައެކެވެ. އެހެންކަމުން، އެބައިމީހުން އެތިބަ ކަނު ކަމާއި މަގުފުރެދުމުން ޙައްޤު މަގަށް އެބައިމީހުން އެނބުރި އައުމެއް ނެތެވެ. މިއާޔަތުގައި ބީރު، މަންމަން އަދި ކަނު މީހުންގެ ގޮތުގައި އެބައިމީހުން ސިފަކުރުމަށް ބޭނުންކުރެވިފައިވަނީ "ބަލާޣާތްތެރި ސިފަކުރުމުގެ" އުސްލޫބެވެ. މިހުރިހާ ޙިއްސުތަކެއް ލިބިގެންވުމާ އެކުވެސް އެބައިމީހުން ވަނީ އެއީ ބޭކާރު އެއްޗަކަށް ހަދާފައެވެ. މިއާޔަތުގައި ކީރިތި الله ވަޙީކުރައްވާފައިވާ ފަދައިންނެވެ. ﴿لَهُمْ قُلُوبٌ لَّا يَفْقَهُونَ بِهَا وَلَهُمْ أَعْيُنٌ لَّا يُبْصِرُونَ بِهَا وَلَهُمْ ءَاذَانٌ لَّا يَسْمَعُونَ بِهَآ ۚ أُو۟لَـٰٓئِكَ كَٱلْأَنْعَـٰمِ بَلْ هُمْ أَضَلُّ﴾ (އެ ހިތްތަކުން (ޙައްޤު ގޮތް) ނުވިސްނޭ ހިތްތަކެއް އެއުރެންނަށްވެއެވެ. އަދި އެ ލޯތަކުން (ޙައްޤު މަގު) ނުދެކޭ ލޯތަކެއް އެއުރެންނަށްވެއެވެ. އަދި އެ ކަންފަތްތަކުން (ޙައްޤު އަޑު) ނާހާ ކަންފަތްތަކެއްވެސް، އެއުރެންނަށްވެއެވެ. އެއުރެން ގެރިބަކަރި ޖަމަލު ފަދައެވެ. އަދި ކިއެއްތަ! އެތަކެއްޗަށް ވުރެވެސް އެއުރެން މަގުފުރެދުންބޮޑެވެ. އެއުރެންނަކީ ހަމަ ޣާފިލުވެގެންވާ ބަޔެކެވެ.)'],["ނުވަތަ އެއުރެންގެ މިސާލަކީ، އެ ވިލާގަނޑެއްގައި އަނދިރިތަކަކާއި ގުގުރުމާއި ވިދުން (އެކުލެވިފައި) ވާގޮތުގައި އުޑުމަތީގައިވާ ވާރޭވިލާގަނޑެއްގެ މިސާލެވެ. ހޮނުގެ ސަބަބުން މަރުވެދާނެކަމަށް ބިރުން، އެއުރެންގެ ކަންފަތްތަކުގައި އެއުރެންގެ އިނގިލިތައް އަޅަތެވެ. الله އީ، އެ ކާފަރުންގެ ހުރިހައި ކަމެއް ފުރިހަމައަށް ދެނެވޮޑިގެންވާ ރަސްކަލާނގެއެވެ. (19)","ދެވަނަ މިސާލު އައިސްފައިވަނީ މިއާޔަތުގައެވެ. ކީރިތި الله، ޙައިރާންކަމާއި، ސިހުމުގެ ތެރޭގައި ތިބި މުނާފިޤުން ސިފަކުރައްވައިފައި ވަނީ ދުނިޔެ ބަނަކޮށް އަނދިރިކޮށްލުމަށް ފަހު ގުގުރުމާއި، ވިދުވަރާއި، ހޮނުއެޅުމާއެކު އައި ގަދަފަދަ ވިއްސާރައެއްގައި ޖެހިފައި ތިބި ބައެއްގެ ގޮތުގައެވެ. ހޮނު ގުގުރީގެ އަޑުގަދަކަމުން، އޭގެ ނުރައްކަލުން ސަލާމަތްވުމުގެ މަޤްޞަދުގައި އެމީހުން ކަންފަތަށް އިނގިލި ޖަހައެވެ. ކީރިތި الله އެބައިމީހުން މަރުން ސަލާމަތްކުރައްވާނޭ ކަމަށް ހީކުރެވިގެންނެވެ. ﴿وَٱللَّـهُ مُحِيطٌۢ بِٱلْكَـٰفِرِينَ﴾ އެބައިމީހުން ވަނީ ކީރިތި الله ގެ ބާރުވެރިކަމުގެ ދަށުގައެވެ. އެބައިމީހުންނަށް ސަލާމަތް ވެވޭނެ ގޮތެއް، އަދި ކީރިތި الله ގެ ކުޅަދުންވަންތަކަމަށް ގޮންޖެހޭނޭ ގޮތެއް ނެތިފައެވެ. ހުރިހާ ފަރާތަކުން ދުޝްމަނުން ވަށާލައިފައިވާ ބައެއް ފަދައިންނެވެ. އާޔަތުގެ ފަހަތުބައިގައި އައިސްފައިވާ އިޢުތިރާޟީ ޖުމްލަ އައިސްފައިވަނީ، މާތް الله ގެ ކުޅަދުންވަންތަކަމުގެ ކުރިމަތީގައި އެބައިމީހުންގެ ނިކަމެތިކަމާ، ނުކުޅެދުންތެރިކަން ބަޔާންކުރެއްވުމަށެވެ. މި މިސާލު ފުރިހަމަ ކުރައްވަމުން މާތް الله ވަޙީކުރައްވަނީ"],["އެ ވިދުން، އެއުރެންގެ ލޯތަކުގެ ފެނުން ޖަހައިގަނެގެން އަތުލާފާނެ ކަހަލައެވެ. އެ ވިދުން އެއުރެންނަށް އަލިކޮށްލި ކޮންމެހިނދަކު އެ އަލީގައި އެއުރެން ހިނގައިގަނެތެވެ. އަދި އެއުރެންނަށް އަނދިރިއަޅާލައިފިނަމަ، ހުއްޓުންއަރާފައި ތިބެތެވެ. الله އިރާދަކުރައްވައިފިނަމަ، އެއުރެންގެ ކަންފަތްތަކުގެ އިވުމާއި، އެއުރެންގެ ލޯތަކުގެ ފެނުން ގެންދަވައިފީހެވެ. ހަމަކަށަވަރުން الله އީ، ކޮންމެކަމެއްގެ މައްޗަށް ކުޅަދުންވަންތަ ރަސްކަލާނގެއެވެ. (20)","ވިދުވަރުގެ އަލިގަދަކަމުން، އެބައިމީހުން ލޯތަކުގެ ފެނުން ހިނގައިދާ ފަދައެވެ. ﴿كُلَّمَآ أَضَآءَ لَهُم﴾ އެވިދުވަރުން އެބައިމީހުންނަށް އަލިކަމެއް ލިބުމާއެކު ﴿مَّشَوْا۟ فِيهِ﴾ އެއަލީގައި އެބައިމީހުން ހިނގާން ފަށައެވެ. ﴿وَإِذَآ أَظْلَمَ عَلَيْهِمْ قَامُوا۟ ۚ﴾ އަދި ވިދުވަރުގެ އަލި ކެނޑި އަނދިރިވުމުން، އެބައިމީހުން ތިބި ތަނަށް ކޮޅަށް ތެދުވެއެވެ. ވަޅުގަނޑަކަށް ވެއްޓިދާނެތީ ބިރުންނެވެ. ﴿وَلَوْ شَآءَ ٱللَّـهُ لَذَهَبَ بِسَمْعِهِمْ وَأَبْصَـٰرِهِمْ ۚ ﴾ ކީރިތި الله އިރާދަކުރެއްވި ނަމަ، ގުގުރީގެ ގަދަ އަޑާއެކު އެބައިމީހުންގެ އަޑުއިވުން، އަދި ވިދުވަރުގެ ގަދަ އައްޔާއެކު އެބައިމީހުންގެ ފެނުން ގެންދަވައިފީހެވެ. އެހެނަސް، އެބައިމީހުން އިމްތިޙާނުކުރެއްވުމަށާ، އެކަލާނގެ ތަދްބީރުގައިވާ ޙިކްމަތަކަށްޓަކައި، އެގޮތަކަށް އިރާދައެއް ނުކުރައްވައެވެ. ﴿إِنَّ ٱللَّـهَ عَلَىٰ كُلِّ شَىْءٍ قَدِيرٌ﴾ ކީރިތި الله ކަމަކަށް އިރާދަކުރައްވައިފި ނަމަ، އެކަމަށް ހުރަސްއެޅޭނޭ އެއްވެސް ފަރާތެއް ނުވެއެވެ. އެކަލާނގެއީ ކުޅަދުންވަންތަ ޚާލިޤުވަންތަ ރަސްކަލާނގެ ކަމުގައި ވާތީއެވެ. މިއާޔަތްތަކުގައި މާތް الله ވަނީ މުނާފިޤުންގެ ނުވަ ސިފައެއް ބަޔާންކުރައްވާފައެވެ. އެހުރިހާ ސިފައަކީ ވެސް މުނާފިޤުކަމާއި، މަގުފުރެދުމުގައި އެބައިމީހުން ސާބިތުވެ ތިބި މިންވަރު އަންގައިދޭ ހުތުރުކަން ބޮޑު، ނުބައި ސިފަތަކެކެވެ. އެއީ: ދޮގުހެދުން. ލަނޑުދިނުން، މަކަރުހެދުން، މޮޔަކަން، މަލާމާތާއި ފުރައްސާރަކުރުން، ފަސާދަކުރުން، ޖާހިލުކަން، މަގުފުރެދުން، ހަދާނެގޮތެއް ނިންމާން ނޭނގުން، އަދި މުއުމިނުންނަށް ފުރައްސާރަކުރުން މިއެވެ. މިއިން ކޮންމެ ސިފައަކީ އެސިފަ އެކަނި ހުއްޓަސް މީހަކު ދެރަކޮށްލުމަށް ފުދޭ ސިފައެކެވެ. މިހުރިހާ ސިފައެއް އެއްވުމުން ކިހާ ވަރެއް ވާނެތޯއެވެ؟"],["އޭ މީސްތަކުންނޭވެ! ތިޔަބައިމީހުންގެ ވެރިރަސްކަލާނގެއަށް ތިޔަބައިމީހުން އަޅުކަން ކުރާށެވެ! އެކަލާނގެއީ، ތިޔަބައިމީހުންނާއި ތިޔަބައިމީހުންގެ ކުރިން އުޅުނު މީހުން ހެއްދެވި ރަސްކަލާނގެއެވެ. (އަޅުކަންކުރަންވީ) ތިޔަބައިމީހުން ތަޤްވާވެރި ވުމަށްޓަކައެވެ. (21)","ނެތުމުގެ ތެރެއިން ތިޔަބައިމީހުން އުފައްދަވައި، ތަފާތު ނިޢުމަތްތަކާއެކު ތިޔަބައިމީހުން ބޮޑުކުރައްވައި، ތިޔަބައިމީހުންގެ މައިންބަފައިންނާއި، ކާބަފައިން އުފެއްދެވި ރަސްކަލާނގެ އެއްކައުވަންތަ ކުރާށެވެ. އެހެނީ، އަޅުކަމުގެ ޙައްޤުވެރި ފަރާތަކީ ހަމައެކަނި އެކަލާނގެއެވެ. ﴿لَعَلَّكُمْ تَتَّقُونَ﴾ އެއީ، ތިޔަބައިމީހުން އެކަލާނގެ ޢަޛާބާއި، ބަދަލުހިއްޕެވުމުން ރައްކާތެރިވުމަށެވެ."],["އެކަލާނގެއީ، ތިޔަބައިމީހުންނަށްޓަކައި ތަންމައްޗެއް ކަމުގައި ބިން ލައްވައި، އަދި ބިނާއެއްކަމުގައި އުޑު ލައްވައި، އުޑުން ފެން ވެއްސަވައި، އެއިން ތިޔަބައިމީހުންނަށް ރިޒުޤެއް ކަމުގައި މޭވާގެ ބާވަތްތައް ނެރުއްވި ރަސްކަލާނގެއެވެ. ފަހެ، (އެކަލާނގެ ޚާލިޤުވަންތަކަން) ތިޔަބައިމީހުން ދެނެތިބެ، الله އަށް ޝަރީކުންތަކެއް ތިޔަބައިމީހުން ނުލާށެވެ! (22)","އެކަލާނގެއީ ތިޔަބައިމީހުން އާބާދުވެ، ގެދޮރު ބިނާކޮށް، ނިދައި ހެދުމަށް، ދޫލައެއް ފަދައިން ބިން ފަތުރުއްވަވައި ތަނަވަސްކުރެއްވި ރަސްކަލާނގެއެވެ. ﴿وَٱلسَّمَآءَ بِنَآءً﴾ އަދި އުޑު އެއީ ބިމުގެ ފުރާޅުކަމުގައި ލެއްވެވިއެވެ. މާނައީ އިންސާނުންނޭވެ! ތިޔަބައިމީހުން މި ތަނަވަސް ގޭގައި އުޅޭއިރު، އުޑު ވަނީ ފުރާޅެއްގެ ގޮތުގައި ތިޔަބައިމީހުންގެ މައްޗަށް އުފުއްލަވައިފައެވެ. އަދި ބިން ވަނީ ތަޅުމެއްގެ ގޮތުގައި ފަތުރުއްވަވައިފައެވެ. އަދި ތަރިތައް ވަނީ ވޮށުގެ ގޮތުގައި ލައްވަވައިފައެވެ. އަދި އިންސާނާ މިބިމުގައި އުޅެނީ އަމިއްލަ ގެއެއްގައި މީހަކު އުޅޭ ގޮތަށެވެ. ﴿وَأَنزَلَ مِنَ ٱلسَّمَآءِ مَآءً﴾ އަދި ވިލާތަކުން ތިޔަބައިމީހުންނަށް ޓަކައި ވާރޭ ވެއްސެވިއެވެ. ތިޔަބައިމީހުން އަމިއްލައަށް ބޮއި، ތިޔަބައިމީހުންގެ ނަޢަމް ސޫފިތަކަށް ބޯންދިނުމަށް ޓަކައެވެ.އަދި އެވާރެއިން (ބިމަށް ދިރުން ދެއްވައި) ތިޔަބައިމީހުންނަށް ޓަކައި، ތަފާތު ވައްތަރުގެ ގަސްގަހާއި މޭވާ ފެޅުއްވިއެވެ. އެއީ އެކަލާނގެ ޙަޟްރަތުން ތިޔަބައިމީހުންނަށް ލެއްވެވި ރަޙްމަތެއްގެ ގޮތުގައެވެ. ﴿فَلَا تَجْعَلُوا۟ لِلَّـهِ أَندَادًا وَأَنتُمْ تَعْلَمُونَ﴾ އެހެންކަމުން، އެކަލާނގެއީ ޚަލްޤުކުރެއްވުމާއި، ރިޒްޤުދެއްވުމުގައި އެއްކައުވަންތަވެ ވޮޑިގެންވާ ރަސްކަލާނގެކަން ދަނެ ތިބެ ތިޔަބައިމީހުން އެކަލާނގެ ފިޔަވައި އެހެން ފަރާތަކަށް އަޅުކަން ނުކުރާށެވެ. އެހެނީ، އެއީ ޚަލްޤުކުރުމާއި، ރިޒްޤު ދިނުމުގެ ބާރު ލިބިގެންވާ ފަރާތްތަކެއް ނޫނެވެ."],["ތިމަންރަސްކަލާނގެ އަޅާއަށް (އެބަހީ: މުޙައްމަދުގެފާނަށް) ތިމަންރަސްކަލާނގެ ބާވައިލެއްވި އެއްޗަކާމެދު (އެބަހީ: ޤުރްއާނާމެދު) ތިޔަބައިމީހުން ޝައްކުކަމެއްގައި ވަނީނަމަ، ފަހެ ތިޔަބައިމީހުން އޭގައިވާފަދަ ސޫރަތެއް ނިކަން ގެނެސްބަލާށެވެ! އަދި ތިޔަބައިމީހުން ތެދުވެރިން ކަމުގައި ވަނީނަމަ، الله ފިޔަވައި ތިޔަބައިމީހުންނަށް ނަޞްރުދޭނޭ އެހީތެރިން (ތިބިނަމަ، އެއުރެން) ނަށް ނިކަން ގޮވައި، ގެނެސްބަލާށެވެ! (23)","ތިމަންރަސްކަލާނގެ އަޅާ އަދި ރަސޫލާ މުޙައްމަދު ﷺ ގެ މައްޗަށް ތިމަންރަސްކަލާނގެ ބާވައިލެއްވި މިޤުރްއާނާ މެދު ތިޔަބައިމީހުން ޝައްކެއްގައި ވާނަމަ ﴿ فَأْتُوا۟ بِسُورَةٍ مِّن مِّثْلِهِۦ ﴾ ޢިބާރާތްތައް އެތުރުމާއި، ފަޞާޙާތްތެރިކަމާއި، ބުނާ އެއްޗެއް އެންމެ ފުރިހަމަ ގޮތުގައި ސާފުކޮށް ބަޔާންކޮށްދިނުމުގައި، މިޤުރްއާނުގެ ސޫރަތަކާ އެއްފަދަ އެންމެ ސޫރަތެއް ވިޔަސް ހަދައިގެން ގެނެސްބަލާށެވެ! ﴿وَٱدْعُوا۟ شُهَدَآءَكُم مِّن دُونِ ٱللَّـهِ﴾ އަދި މިކަމުގައި الله ފިޔަވައި، ފަޞާޙަތްތެރިންނާއި، ބަލާޣާތެރިންނާއި، ޢިލްމާއި އަދަބުގެ އަހުލުވެރިންގެ ތެރެއިން ތިޔަބައިމީހުން ބޭނުން ފަރާތްތަކެއްގެ އެހީތެރިކަން ހޯދާށެވެ! ﴿إِن كُنتُمْ صَـٰدِقِينَ﴾ ޤުރްއާނަކީ މުޙައްމަދު ﷺ ލިއުއްވި އެއްޗެއް ކަމުގައި ތިޔަބައިމީހުން ކުރާ ދަޢުވާގައި ތިޔަބައިމީހުންނީ ތެދުވެރިން ކަމުގައި ވަނީ ނަމައެވެ. މުޙައްމަދު ﷺ އަކީ ލިޔާން ކިޔާން ދެނެވަޑައިނުގަންނަވާ އުއްމީއެކެވެ. އެހެނަސް، ތިޔަބައިމީހުންގެ ތެރޭގައި، ބަލާޣާތްތެރިކަމާއި، ވިސްނުންތޫނުކަމުގައި އަރައި ތިބި މީހުންނާއި، އަނެކުންނަށް ބަޔާންކޮށްދިނުމުގައި ކުޅަދާނަ އަސްވާރުން ފަދަ މީހުން އެބަތިއްބެވެ."],["ފަހެ، ތިޔަބައިމީހުންނަށް އެކަން ނުކުރެވުނުނަމަ - އަދި ތިޔަބައިމީހުންނަކަށް ހަމަ ހިލާ އެކަންތަކެއް ނުމެ ކުރެވޭނެއެވެ. - (އެކަން ނުކުރެވުނުނަމަ) ފަހެ، ތިޔަބައިމީހުން ނަރަކަޔަށް ބިރުވެތިވެ، ރައްކާތެރިވާށެވެ! އެނަރަކަޔަކީ، މީހުންނާއި ހިލަ، އޭގެ ދަރުކަމުގައިވާ ނަރަކައެވެ. އެ ނަރަކަ ތައްޔާރު ކުރައްވާފައިވަނީ، كافر ންނަށްޓަކައެވެ. (24)","މުޅި ދުނިޔޭގެ ފަޞާޙަތްތެރިންނާއި، ބަލާޣާތްތެރިންނާއި، އަދީބުންގެ ތެރެއިން އަރައިތިބި މީހުންގެ އެހީތެރިކަމާ އެކުވެސް ތިޔަބައިމީހުންނަށް ޤުރްއާނުގެ ސޫރަތެއް ފަދަ އެންމެ ސޫރަތެއް ހަދައިގެން ގެނެސްނުދެވުނު ނަމަ، އަދި އެއީ ދުވަހަކުވެސް ތިޔަބައިމީހުންނަށް ކުރެވޭނޭ ކަމަކަށް ނުވާއިރު، (މިއީ އިތުރު ތަޙައްދީއެކެވެ.) ފަހެ، މާތް الله ތިޔަބައިމީހުން ނަރަކައަށް ވައްދަވައި، ދެއްވާނެ ޢަޛާބާއި، ހިއްޕަވާނެ ބަދަލަށް ބިރުވެތިވާށެވެ. ﴿ٱلَّتِى وَقُودُهَا ٱلنَّاسُ وَٱلْحِجَارَةُ ۖ﴾ އެ ނަރަކައިގެ އަލިފާން އަނދަނީ މިދުނިޔޭގެ އަލިފާން ފަދައިން ލަކުޑިއާއި، ބޯޓުދެއްޔާއި، ތެލަކުން ނޫނެވެ. އަދިކިއެއްތަ، އެނަރަކައިގެ ދަރަކީ އިންސާނުންނާއި، ގޯގިރިދު (ސަލްފަރ) ހިލައެވެ. ﴿أُعِدَّتْ لِلْكَـٰفِرِينَ﴾ އެނަރަކަ ތައްޔާރު ކުރެވިފައިވަނީ ޤިޔާމަތް ދުވަހަށް އީމާންނުވެ، الله އަށް ކިޔަމަންތެރިވުމަށް ދެކޮޅު ހެދި ކާފަރުންނަށެވެ. މަތީގައި ބަޔާން މިކުރެވުނީ ނުކިޔަމަންތެރިވި ކާފަރުންގެ ޖަޒާއެވެ. ހެޔޮލަފާ މުއުމިނުންނަށް ހުރި ޖަޒާ ބަޔާންކުރަންވަމުން މާތް الله ވަޙީކުރައްވަނީ"],["އަދި އީމާންވެ ޞާލިޙު ޢަމަލުތައް ކުޅަ މީހުންނަށްޓަކައި، ހަމަކަށަވަރުން ސުވަރުގެތަކެއް ހުރިކަމުގެ އުފާވެރި ޚަބަރު ކަލޭގެފާނު އެއުރެންނަށް ދެއްވާށެވެ! އެ ސުވަރުގެތަކުގެ ދަށުން ފެންކޯރުތައް ހިނގަހިނގައި ހުރެތެވެ. އެ ސުވަރުގެތަކުން ރޯއްޖެއްގެ ގޮތުގައި މޭވާގެ ކޮންމެވެސް ބާވަތެއް، އެއުރެންނަށް ލިބޭ ކޮންމެ ފަހަރަކު، އެއުރެން ބުނާނެތެވެ. މިއީ ކުރިންވެސް އަހަރެމެންނަށް ލިބުނު މޭވާއެވެ. އެއުރެންނަށް އެފަދަ މޭވާ ދެއްވާހުށީ (ބޭރުފުށުން) އެއްވައްތަރުވާ ޙާލުގައެވެ. އަދި އެ ސުވަރުގެ ތަކުގައި އެއުރެންނަށްޓަކައި ޠާހިރުވެގެންވާ އަނބިންތަކެއް ވެއެވެ.އަދި އެއުރެންނީ، އެ ސުވަރުގެތަކުގައި ދެމިތިބޭނޭ ބަޔެކެވެ. (25)","އޭ ރަސޫލާ ﷺ އެވެ! އީމާންކަމާ އެކު ހެޔޮ ޢަމަލުކުޅަ ތަޤްވާވެރި މުއުމިނުންނަށް ނިމުމެއް ނެތި އަބަދަށް ދެމިގެންވާ ސުވަރުގޭގެ ބަގީޗާތަކާއި، ގަނޑުވަރުތަކާއި، އެގަނޑުވަރުތަކުގެ ދަށުން ހިނގާ ސަލްސަބީލު ފެނުގެ ކޯރުތައް ހުރިކަމުގެ އުފާވެރިކަމުގެ ޚަބަރު ކަލޭގެފާނު ދެއްވާށެވެ. ﴿كُلَّمَا رُزِقُوا۟ مِنْهَا مِن ثَمَرَةٍ رِّزْقًا﴾ އެބައިމީހުންނަށްޓަކައި ރަން ތަށިތަކުގައި މޭވާ ހިއްޕަވައިގެން މަލާއިކަތުން ވަޑައިގަތުމުން ﴿قَالُوا۟ هَـٰذَا ٱلَّذِى رُزِقْنَا مِن قَبْلُ ۖ﴾ އެބައިމީހުން ދަންނަވާނެތެވެ. މިއީ ހަމަ ކުރީން އަހަރުމެންނަށް ދެވުނު މޭވާއެވެ. އަލްޙަސަން އަލްބަޞްރީ ވިދާޅުވިއެވެ. އެބައިމީހުންނަށް މޭވާ ދެވޭނެއެވެ. ދެން ހަމަ އެ ސިފައިގައިހުރި، އެކަމަކު ރަހަ ތަފާތު މޭވާ އެބައިމީހުންނަށް ދެވޭނެއެވެ. އެކަމާ އެބައިމީހުން ހައިރާންވެ، މަލާއިކަތުންނާ ސުވާލުކުރާނެއެވެ. ދެން މަލާއިކަތުންވިދާޅުވާނެއެވެ. އޭ الله ގެ އަޅާއެވެ! ކުލަ އާއި ސިފަ އެކައްޗަކަސް ރަހަ ތަފާތެވެ. ﴿وَأُتُوا۟ بِهِۦ مُتَشَـٰبِهًا ۖ﴾ އެބައިމީހުންނަށް ދެވޭނީ ސިފައާއި ފެންނަފެނުމުގައި އެއްގޮތް، ރަހަ ތަފާތު މޭވާއެވެ. ﴿وَلَهُمْ فِيهَآ أَزْوَ‌ٰجٌ مُّطَهَّرَةٌ ۖ﴾ އެބައިމީހުންނަށް ސުވަރުގޭގައި ޙަޔާތުގެ ބައިވެރީންގެ ގޮތުގައި ލިބޭނީ ޙިއްސީ އަދި މަޢުނަވީ ހުރިހާ ނަޖިހަކުން ޠާހިރުވެގެންވާ ޙޫރަލްޢީނުންނެވެ. އެހެނީ ސުވަރުގޭގައި، ކުޑަކަމުދިއުމެއް، ބޮޑުކަމުދިއުމެއް، ޙައިޟުވުމެއް، ނިފާސްވުމެއް، ޙަސަދަވެރިކަމެއް އަދި ރުޅިވެރިކަމެއް ވެސް ނުވާނެއެވެ. ﴿وَهُمْ فِيهَا خَـٰلِدُونَ﴾ އެބައިމީހުން އެ ސުވަރުގެއިން ނުކުތުމެއް ދެން ނެތެވެ. އޮތީ ދާއިމީ ނިޢުމަތާއި، ދެމިހުންނަނިވި އުފާތަކެވެ. އެހެނީ، ޞައްޙަ ޙަދީޘުގައި އައިސްފައިވާ ގޮތުގައި، ޤިޔާމަތް ދުވަހު މަރު ކަތިލެވޭނެއެވެ. އަދި ގޮވައިލާ މަލާއިކަތަކު ގޮވައިލާނެތެވެ. އޭ ސުވަރުގޭގެ އަހުލުވެރިންނޭވެ! ސުވަރުގޭގައި ދާއިމަށް ތިބޭށެވެ. ދެން މަރުވުމެއް ނެތެވެ. އޭ ނަރަކައިގެ އަހުލުވެރިންނޭވެ! ނަރަކައިގައި ދާއިމަށް ތިބޭށެވެ. ދެން މަރުވުމެއް ނެތެވެ."],["ހަމަކަށަވަރުން މަދިރިއަކުން، ނުވަތަ އެއަށްވުރެ ބޮޑު އެއްޗަކުންވިޔަސް، އެއްވެސް ކަހަލަ މިސާލެއް ޖެއްސެވުމަކަށް اللَّه ލަދުވެތިވެވޮޑިގެނެއް ނުވެތެވެ. ފަހެ، އީމާންވި މީހުން، އެ މިސާލަކީ، އެއުރެންގެ ވެރިރަސްކަލާނގެ ޙަޟްރަތުން ޙައްޤުގޮތުގައި ޖެއްސެވި މިސާލެއްކަން ހަމަކަށަވަރުން ދަނެތެވެ. އަދި ކާފިރުވި މީހުން ބުނެތެވެ. ތިޔަ މިސާލުން، الله އިރާދަކުރެއްވީ ކޮންކަމެއް ބާވައެވެ؟ އެ މިސާލުން، އެކަލާނގެ ގިނަބަޔަކު މަގުފުރައްދަވަތެވެ. އަދި ހަމަ އެ މިސާލުން، އެކަލާނގެ ގިނަބަޔަކަށް ތެދުމަގު ދައްކަވަތެވެ. ފާސިޤުން މެނުވީ، އެއިން އެކަލާނގެ މަގެއް ނުފުރައްދަވަތެވެ. (26)","މަދިރި ނިކަމެތި އެއްޗަކަށް ވުމުން ބަޔަކު އެއިން މިސާލު ޖަހާން ލަދު ގަތަސް، މާތް الله މަދިރީން މިސާލުޖެއްސެވުމަށް ލަދުވެތިވެވޮޑިއެއް ނުގަންނަވައެވެ. ނިކަމެތި ގޮތުގައި މަދިރި އުފެއްދެވި ފަދައިން އެކަލާނގެ އެއިން މިސާލު ވެސް ޖެއްސެވީއެވެ. މިއާޔަތް އައިސްފައި ވަނީ، މެއްސާއި، ފައިދިގު މަކުނުން މިސާލު ޖައްސަވާ ވަރަށް ވުރެ ކީރިތި الله މާ މަތިވެރި ކަމަށް ބުނި މުޝްރިކުންނާއި ބުއްދި ހަމަނުޖެހޭ މީހުންނަށް ރައްދު ދެއްވުމުގެ ގޮތުންނެވެ. ފަހެ، ތެދުވެރި މުއުމިނުން ދަންނާށެވެ! އެބައިމީހުންނަށް މިމިސާލުޖެއްސެވުމަކީ ޙައްޤު މިސާލުޖެއްސެވުމެއްކަން އެނގެއެވެ. އެއީ، الله އަކީ ޙައްޤު އިލާހުކަމަށް ވެފައި އެކަލާނގެ ޙައްޤު ބަސްފުޅު ނޫން އެހެން އެއްޗެއް ވަޙީނުކުރައްވާނެތީއެވެ. އެހެންކަމުން، އެބައިމީހުން އީމާންވެ، އެކަލާނގެ ވަޙީބަސްފުޅު ތެދުކޮށް، ޤުރްއާނުގައި އައިސްފައިވާ މިފަދަ މިސާލުތަކާ މެދު ފިކުރުކޮށް ހަދައެވެ. ﴿وَأَمَّا ٱلَّذِينَ كَفَرُوا۟ فَيَقُولُونَ مَاذَآ أَرَادَ ٱللَّهُ بِهَـٰذَا مَثَلًا﴾ އަދި އިންކާރުކުޅަ ކާފަރުން ދަންނާށެވެ! ފަހެ އެބައިމީހުން މަލާމާތާއި ފުރައްސާރަކުރާ ޙާލު ބުނެތެވެ. މިފަދަ ނިކަމެތި އެއްޗަކުން މިސާލުޖައްސަވައިގެން މާތް الله އިރާދަކުރައްވަނީ ކޮންކަމެއް ބާވައެވެ؟ މިފަދަ މިސާލުތައް މެދުވެރިކުރައްވައި މާތް اللهެ، މިއީ އެކަލާނގެ ޙަޟްރަތުން އައި އެއްޗެއްކަމަށް އިންކާރުކުރާ ކާފަރުން މަގުފުރައްދަވައެވެ. ދެންފަހެ، އެބައިމީހުންގެ މަގުފުރެދުން ބޮޑުވެގެން ދެއެވެ. އަދި މިއީ اللهގެ ޙަޟްރަތުން އައި ޙައްޤު ބަސްފުޅުކަން ޔަޤީންކުރާ މުއުމިނުންނަށް ތެދުމަގު ދައްކަވައެވެ. އަދި ތެދުމަގުގައި އެބައިމީހުން އިތުރަށް ސާބިތުވެގެންދެއެވެ. މިފަދަ މިސާލުތަކުގެ ބޭނުމަކީ ހަނދުމަކުޅައުމާއި، ޢިބްރަތް ލިބިގަތުން ކަމުގައި ވާތީއެވެ. މިފަދަ މިސާލުތަކުން މަގު ފުރައްވަދަނީ މާތް الله އަށް ނުކިޔަމަންތެރިވެ ފާސިޤުވެގަތް މީހުން ފިޔަވައި އެހެން ބައެއް ނޫނެވެ."],["އެއުރެންނީ، الله އަށް ޢަހުދު ކަށަވަރުކޮށް ގަދަކުރުމަށްފަހު އެކަލާނގެ ޢަހުދު އުވައިލާ މީހުންނެވެ. އަދި އެއުރެންނީ، ގުޅުވައި ދެމެހެއްޓުމަށް الله އަމުރުކުރެއްވި ކަންތައްތައް ކަނޑާލައި، ބިމުގައި ފަސާދަ އުފައްދާ މީހުންނެވެ. ގެއްލެނިވެގެންވާ މީހުންނީ، ހަމަ އެއުރެންނެވެ. (27)","އެބައިމީހުންނީ ނަބީކަން ޚަތިމުކުރެއްވި މާތް ނަބިއްޔާ ﷺ އާއި، އެކަލޭގެފާނު ގެނެސްދެއްވި ތަކެއްޗަށް އީމާންވުން އެބައިމީހުންގެ މައްޗަށް ލާޒިމުކޮށް ވީ ޢަހުދާއި ވަޢުދު އުވާލި މީހުންނެވެ. ﴿وَيَقْطَعُونَ مَآ أَمَرَ ٱللَّهُ بِهِۦٓ أَن يُوصَلَ﴾ އަދި ދެމެހެއްޓުމަށް الله އަމުރުކުރެއްވި ރަޙިމުގެ ގުޅުން ކަނޑާ މީހުންނެވެ. ﴿ وَيُفْسِدُونَ فِى ٱلْأَرْضِ ۚ﴾ އަދި އެބައިމީހުންނީ ޙައްޤާއި ދެކޮޅަށް ނުކުތުމާއި، ޢަދާވާތްތެރިވުމާއި، ފިތުނައާއި، ހަނގުރާމަ ފެށުންފަދަ ފަސާދައިގެ ތެރޭގައި ހިމެނޭ ހުރިހާ ކަމެއް ބިންމަތީގައި ހިންގާ މީހުންނެވެ. ﴿أُو۟لَـٰٓئِكَ هُمُ ٱلْخَـٰسِرُونَ﴾ ބާއްޖަވެރިކަން ގެއްލި އަބާއްޖަވެރިވެފައިވަނީ ހަމަ އެބައިމީހުންނެވެ. އެއީ، ބުއްދީގެ ބޭނުން ނުހިފައި ދޫކޮށްލުމުން ދާއިމީ ބާއްޖަވެރިކަމުގެ ފުރުސަތު އެބައިމީހުންނަށް ގެއްލިފައި ވާތީއެވެ."],["ތިޔަބައިމީހުން الله އަށް ކާފިރުވެގަންނަނީ، ކޮންގޮތަކުންހެއްޔެވެ؟ ތިޔަބައިމީހުން މަރުވެފައިވާ ބަޔެއްގެ ގޮތުގައި ތިއްބައި، ފަހެ އެކަލާނގެ ތިޔަބައިމީހުން (އުފައްދަވައި) ދިރުއްވިއެވެ. އެއަށްފަހު، އެކަލާނގެ ތިޔަބައިމީހުންގެ (އަޖަލު ހަމަވުމުން) މަރުގަންނަވާނެތެވެ. ދެން (ޤިޔާމަތް ދުވަހުން) ތިޔަބައިމީހުން ދިރުއްވާނެތެވެ. ދެން އެކަލާނގެ ޙަޟްރަތަށް ތިޔަބައިމީހުން ރުޖޫޢަކުރައްވާނެތެވެ. (28)","މިއާޔަތުގައި ބޭނުންކުރައްވާފައި ވަނީ ހައިރާންވުމުން ބޭނުންކުރެވޭ އިބާރާތް ބޭނުންކޮށްގެން ގެނެވިފައިވާ ތައުބީޚުގެ އުސްލޫބެވެ. މާނައީ: ތިޔަބައިމީހުންގެ އެއްވެސް ވުޖޫދެއް އަދި ދިރުމެއް ނެތީސް ކީރިތި الله ތިޔަބައިމީހުން ބަފައިންގެ ބުރަކަށީގައި ނުޠުފާގެ ގޮތުގައި އުފައްދަވައި، މައިންގެ ރަޙިމުގައި ގަރުބަގަންނަވައި، އެކަލާނގެ ޤުދްރަތްތެރިކަމުން ތިޔަބައިމީހުން ދިރުއްވައި، ނެތުމުގެ ތެރެއިން ދުނިޔޭގެ ޙަޔާތަށް ނެރުއްވުމަށްފަހު ތިޔަބައިމީހުން އެކަލާނގެ ވޮޑިގެންވާ ކަމަށް އިންކާރުކުރަނީ ކިހިނެއް ހެއްޔެވެ؟ ﴿ثُمَّ يُمِيتُكُمْ ثُمَّ يُحْيِيكُمْ ثُمَّ إِلَيْهِ تُرْجَعُونَ﴾ ދެން އެކަލާނގެ ތިޔަބައިމީހުންގެ އަޖަލު ހަމަވުމުން މަރުގަންނަވައި، ޤިޔާމަތް ދުވަހު އަލުން ދިރުއްވައި، އެކަލާނގެ ޙަޟްރަތަށް އެއްކުރައްވައެވެ."],["އެކަލާނގެއީ، ތިޔަބައިމީހުންނަށްޓަކައި ބިމުގައިވާ އެންމެހައި ތަކެތި ހެއްދެވި ރަސްކަލާނގެއެވެ. ދެން އެކަލާނގެ އުޑު ހެއްދެވުމަށް އިރާދަކުރައްވައި، އެ އުޑުތަކުގެ ހެއްދެވުން ހަތް އުޑަށް ފުރިހަމަކުރެއްވިއެވެ. އަދި އެކަލާނގެއީ، ކޮންމެކަމެއްމެ، މޮޅަށް ދެނެވޮޑިގެންވާ ރަސްކަލާނގެއެވެ. (29)","އެކަލާނގެއީ ތިޔަބައިމީހުންނަށް ޓަކައި ގަސްގަހާގެއްސާއި، ތަރިތަކާއި ހަނދުތަކާއި، އެއްގަމާއި ކަނޑާއި، މަޢުދަންތައް ފަދަ ކައުނުގައިވާ ހުރިހާ ތަކެއްޗެއް އުފެއްދެވި ރަސްކަލާނގެއެވެ. އެއީ، އެތަކެތީގެ ފައިދާ ތިޔަބައިމީހުން ލިބިގަނެ، ޚާލިޤުވަންތަ، ރާޒިޤުވަންތަ الله އަށް ޝުކުރުވެރިވުމަށް ޓަކައެވެ.﴿ ثُمَّ ٱسْتَوَىٰٓ إِلَى ٱلسَّمَآءِ فَسَوَّىٰهُنَّ سَبْعَ سَمَـٰوَ‌ٰتٍ ۚ﴾ ދެން އެކަލާނގެ އުޑު ހެއްދެވުމަށް އިރާދަކުރައްވައި، އެއީ ބައިބަޔަށް އޮތް ހަތް އުޑުކަމުގައި ލެއްވެވިއެވެ. ވީއިރު، މިކައުނު އުފައްދަވައި އެންމެ ފުރިހަމަ ގޮތުގައި ލެއްވި ރަސްކަލާނގެއަށް ތިޔަބައިމީހުން ކާފިރުވަނީ ކިހިނަކުން ހެއްޔެވެ؟ ﴿ وَهُوَ بِكُلِّ شَىْءٍ عَلِيمٌ﴾ އެކަލާނގެއީ މިކައުނުގައި ވާ އެކަލާނގެ މަޚްލޫޤުންގެ ކަންތައް އެންމެ މޮޅަށް ދެނެވޮޑިގެންވާ ރަސްކަލާނގެއެވެ. އެކަލާނގެ އަށް އެއްވެސް ކަމެއް ވަންހަނާވެގެން ނުވެއެވެ!! މިހުރިހާ ޢަޖާއިބުކުރަނިވި ތަކެތި ފުރިހަމަ ގޮތުގައި އުފެއްދެވި ރަސްކަލާނގެ ތިޔަބައިމީހުން މަރުވުމަށް ފަހު އަލުން ދިރުއްވުމަށް ކުޅަދުންވަންތަ ކަމުގައި ތިޔަބައިމީހުން ނުދެކެނީ ހެއްޔެވެ؟ ދެން މާތް الله ގެންނަވާފައި ވަނީ ހުރިހާ އިންސާނުންގެ ބައްޕަ، އާދަމު عليه السلام ހައްދަވަން އެކަލާނގެ ފެށްޓެވި ގޮތުގެ ވާހަކައެވެ. އެކަލާނގެ ވަޙީކުރައްވަނީ:"],["ހަމަކަށަވަރުން، ކަލޭގެފާނުގެ ވެރިރަސްކަލާނގެ ބިމުގައި ޚަލީފާއަކު ލައްވާހުށީމޭ މަލާއިކަތުންނަށް ވަޙީކުރެއްވިހިނދު ހަނދުމަކުރައްވާށެވެ! އެބޭކަލުން (އެހިނދު) ދެންނެވޫއެވެ. އަޅަމެން އިބަރަސްކަލާނގެއަށް ޙަމްދާއެކު ތަސްބީޙަ ކިޔައި، އިބަރަސްކަލާނގެއަށް ތަޤްދީސް ކޮށްކޮށް ތިއްބައި، އެ ބިމުގައި ފަސާދަ އުފައްދައި ލޭއޮހޮރުވާނޭ ބަޔަކު އިބަރަސްކަލާނގެ އެ ބިމުގައި ލައްވަނީތޯއެވެ؟ އެކަލާނގެ ވަޙީކުރެއްވިއެވެ. ހަމަކަށަވަރުން، ތިޔަބައިމީހުންނަށް އެނގިގެންނުވާ ކަންތައްތައް ތިމަންރަސްކަލާނގެ ދެނެވޮޑިގެންވަމެވެ. (30)","އޭ ރަސޫލާ ﷺ އެވެ. އެއް ޤަރުނުން އަނެއް ޤަރުނަށް އަދި އެއްޖީލުން އަނެއް ޖީލަށް ބިންމަތީގެ ވެރިކަން ވާރުތަވަމުން ދާނޭ، އިންސާނަކު ބިންމަތީގައި ލައްވާން ތިމަން الله އިރާދަކުރައްވަމޭ މަލާއިކަތުންނަށް ވަޙީކުރެއްވި ހިނދު ހަނދުމަފުޅު ކުރައްވާށެވެ. ﴿قَالُوٓا۟ أَتَجْعَلُ فِيهَا مَن يُفْسِدُ فِيهَا وَيَسْفِكُ ٱلدِّمَآءَ﴾ އެކަމުގެ ޙިކްމަތް ދެނެގަތުމުގެ ބޭނުމުގައި (ދެކޮޅު ހެދުމުގެ ބޭނުމުގައެއް ނޫން) މަލާއިކަތުން ދެންނެވިއެވެ. ބިމުގައި ފަސާދަކުރާނޭ މީހަކު އިބަރަސްކަލާނގެ އެބިމުގައި ލައްވަވަނީ ހެއްޔެވެ؟ އެބޭކަލުން ވިދާޅުވާ ފަދައެވެ. އޭ އަޅަމެންގެ ވެރި ރަސްކަލާކޮ! ލޭއޮހޮރުވައި ބިންމަތީގައި ފަސާދަކޮށް އަނިޔާވެރިވެ، ނުކިޔަމަންތެރިވެ، ފާފަތަކަށް އަރައިގަންނަ މީހަކު ބިމުގައި ލައްވަވަނީ ހެއްޔެވެ؟ ﴿وَنَحْنُ نُسَبِّحُ بِحَمْدِكَ وَنُقَدِّسُ لَكَ ۖ﴾ އިބަރަސްކަލާނގެއަށް މީސްތަކުން އެ ނިސްބަތްކުރާ ކަންކަމުން އިބަރަސްކަލާނގެ ހުސްޠާހިރުވަންތަ ވެވޮޑިގަންނަވާކަން އަޅަމެން ޤަބޫލުކުރަމުއެވެ. އަޅަމެން އިބަރަސްކަލާނގެ މަތިވެރިކުރަމުއެވެ. އަދި އަޅަމެންނީ އެއްވެސް ޙާލެއްގައި އިބަރަސްކަލާނގެ އަށް އުރެދޭ ބަޔަކު ކަމުގައި ނުވަމުއެވެ. ﴿قَالَ إِنِّىٓ أَعْلَمُ مَا لَا تَعْلَمُونَ﴾ އާދަމު عليه السلام އާއި އެކަލޭގެފާނުގެ ދަރިކޮޅު އުފެއްދެވުމުގައި ވާ ޙިކްމަތް ތިމަން الله ދެނެވޮޑިގަންނަވަމެވެ. ތިޔަބައިމީހުންނަކަށް އެކަމެއް ނޭނގެއެވެ. އާދަމުގެދަރީންގެ ތެރޭގައި ނުހަނު މާތް، ބިންމަތީގައި ފަސާދަނުކޮށް އިޞްލާޙުކުރާ މީހުން އެބަތިއްބެވެ. އާދަމުގެދަރީން ބިންމަތީގައި ފަސާދަކުރާނޭ ކަން މަލާއިކަތުންނަށް އެނގުނީ ކިހިނެއްތޯ ސުވާލުކުރެވިއްޖެ ނަމަ ޖަވާބަކީ: ޖިންނީން އުފެއްދެވީ އިންސާނުންނަށް ވުރެ ކުރީން ކަމުގައި ވާތީ ޖިންނީން ބިންމަތީގައި ފަސާދަކޮށް، ލޭ އޮހޮރި ތަން މަލާއިކަތުންނަށް ވަނީ ފެނިފައެވެ. އެހެންވެ، އިންސާނުން ޖިންނީންގެ މައްޗަށް ޤިޔާސްކުރައްވައި އެގޮތަށް ދެންނެވީއެވެ. އިބްނު ޢައްބާސް رضي الله عنهما ވިދާޅުވިއެވެ. އިންސާނުން ބިންމަތީގައި އެއްބަޔަކު އަނެއްބަޔަކަށް ހަސަދަވެރިވެ، ރުޅި އައިސް، އެއްބަޔަކު އަނެއް ބަޔަކު ޤަތުލުކޮށް ބިންމަތި ފަސާދަކުރާނޭކަން، މާތް الله އެބޭކަލުންނަށް ކުރިން އެންގެވީއެވެ. އެވާހަކަ އެގޮތަށް ދެންނެވީ އެހެންވެއެވެ."],["އަދި އާދަމުގެފާނަށް ހުރިހައި ތަކެތީގެ ނަންތައް އެކަލާނގެ އުނގަންނަވައި ދެއްވިއެވެ. (އެބަހީ: ނަންކިޔުނު ތަކެއްޗާއި އެތަކެތީގެ ޙަޤީޤަތްތަކެވެ.) ދެން، އެކަލާނގެ އެތަކެތި މަލާއިކަތުންނަށް ހުށަހަޅުއްވައި، ވަޙީކުރެއްވިއެވެ. ތިޔަބައިމީހުން (ތިޔަކުރާ ދަޢުވާގައި) ތެދުވެރިންކަމުގައިވަނީނަމަ، މިތަކެތީގެ ނަންތަކުން، ތިޔަބައިމީހުން ތިމަންރަސްކަލާނގެއަށް ނިކަން ޚަބަރުދީބަލާށެވެ! (31)","ގަދަކީރިތިވަންތަ الله އާދަމު عليه السلام އަށް އިލްހާމުގެ ޒަރީއާއިން ހުރިހައި ތަކެއްޗެއްގެ ޢިލްމު އުގަންނައިދެއްވިއެވެ. އޭރު ހުރި ތަކެއްޗާއި ފަހުން އަންނާނެ ހުރިހާ ތަކެއްޗެއްގެ ނަމެވެ. އަދި އެކަލޭގެފާނަށް ބަސްތަކާއި، ޢިލްމުތަކުގެ އުޞޫލުތަކާއި، ދަނޑުވެރިކަމާއި އުފެއްދުންތެރިކަމުގެ ހަމަތަކާއި، އިންސާނުންނަށް ބޭނުން ތަކެތީގެ ނަންތައް ދަސްކޮށްދެއްވިއެވެ. މިއީ އަހެކެވެ. މިއީ ޖަމަލެކެވެ. މިއީ ކަނޑެވެ. މިއީ ހަނދެވެ. މިއީ ކާރެކެވެ. މިއީ މަތިންދާބޯޓެކެވެ. މިހެންގޮސް ހުރިހާ ތަކެއްޗެއްގެ ނަންތަކެވެ. އިބްނު ޢައްބާސް رضي الله عنهما ވިދާޅުވިއެވެ. އެކަލޭގެފާނަށް ތަށްޓާއި އުނދުޅިއަށް ދާންދެން ހުރިހާ ތަކެއްޗެއްގެ ނަންތައް ދަސްކޮށްދެއްވިއެވެ. ﴿ثُمَّ عَرَضَهُمْ عَلَى ٱلْمَلَـٰٓئِكَةِ فَقَالَ أَنۢبِـُٔونِى بِأَسْمَآءِ هَـٰٓؤُلَآءِ إِن كُنتُمْ صَـٰدِقِينَ﴾ (ދެން މަލާއިކަތުންނަށް އެތަކެތި ހުށަހަޅުއްވައި) ވަޙީކުރެއްވިއެވެ. އާދަމު عليه السلام އާއި އެކަލޭގެފާނުގެ ދަރީންނަށްވުރެ ތިމަންމެން ބިމުގެ ޚަލީފާކަމަށް މާ އެކަށީގެންވާ ކަމަށް ކުރި ދަޢުވާގައި ތެދުވެރިނަމަ، ތިޔަބައިމީހުންނަށް މިފެންނަ ތަކެތީގެ ނަންތައް ތިމަންރަސްކަލާނގެއަށް ބުނެދޭށެވެ."],["އެ މަލާއިކަތުން ދެންނެވޫއެވެ. އިބަރަސްކަލާނގެ ހުސްޠާހިރު ވަންތަކަމާއެވެ! އިބަރަސްކަލާނގެ އަޅަމެންނަށް އުނގަންނަވައިދެއްވި އެއްޗެއް މެނުވީ، އަޅަމެންނަކަށް އެނގުމެއް ނުވެއެވެ. ހަމަކަށަވަރުން އިބަރަސްކަލާނގެއީ، މޮޅަށް ދެނެވޮޑިގެންވާ ޙަކީމުވަންތަ ރަސްކަލާނގެއެވެ. (32)","މަލާއިކަތުން ދެންނެވިއެވެ. އަޅަމެންގެ ވެރި ރަސްކަލާކޮ! އިބަރަސްކަލާނގެއަށް އެކަށީގެން ނުވާ ހުރިހާ އުނި ސިފަތަކަކުން އިބަރަސްކަލާނގެ ހުސްދުރުވެވޮޑިގަންނަވާކަން އަޅަމެން ޤަބޫލުކުރަމުއެވެ. އަދި އިބަރަސްކަލާނގެ ތަނަވަސް ޢިލްމުގެ ކުރިމަތީގައި އަޅަމެންގެ ނިކަމެތިކަމާއި ނުކުޅެދުންތެރިކަން އަޅަމެން ޤަބޫލުކުރަމުއެވެ. އެހެނީ، އިބަރަސްކަލާނގެ އުގަންނައިދެއްވި ޢިލްމެއް ނޫނީ އަޅަމެންނަށް ލިބިގެން ނުވެއެވެ. އިބަރަސްކަލާނގެއީ ހުރިހާ ކަމެއް މޮޅަށް ދެނެވޮޑިގަންނަވާ، އުފެއްދެވުމާއި ތަދްބީރުކުރެއްވުމުގައި އެންމެ ޙިކްމަތްވަންތަ ރަސްކަލާނގެއެވެ."],["އެކަލާނގެ ވަޙީކުރެއްވިއެވެ. އޭ އާދަމުގެފާނެވެ! ކަލޭގެފާނު، އެ މަލާއިކަތުންނަށް އެތަކެތީގެ ނަންތަކުން ޚަބަރު ދެއްވާށެވެ! ދެން އެކަލޭގެފާނު، އެ މަލާއިކަތުންނަށް އެތަކެތީގެ ނަންތަކުން ޚަބަރު ދެއްވިހިނދު، އެކަލާނގެ ވަޙީކުރެއްވިއެވެ. ހަމަކަށަވަރުން، ތިމަންރަސްކަލާނގެ އުޑުތަކާއި ބިމުގެ ޣައިބު ދެނެވޮޑިގެންވަމޭ، އަދި ތިޔަބައިމީހުން ފާޅުކުރާ ކަންތަކާއި ވަންހަނާކުރާ ކަންތައް ދެނެވޮޑިގެންވަމޭ، ތިޔަބައިމީހުންނަށް ވަޙީ ނުކުރައްވަން ހެއްޔެވެ؟ (33)","މާތް الله އާދަމު عليه السلام އަށް ވަޙީކުރެއްވިއެވެ. ތިމަން ރަސްކަލާނގެ ކަލޭގެފާނަށް ދަސްކޮށްދެއްވި، އަދި މަލާއިކަތުން އެނަންތައް ދެނެގަތުމަށް ނުކުޅެދުންތެރިވި، އަދި އެކަން މަލާއިކަތުން ޤަބޫލުކުރެއްވި ނަންތައް މަލާއިކަތުންނަށް އަންގަވައިދެއްވާށެވެ. ﴿ فَلَمَّآ أَنۢبَأَهُم بِأَسْمَآئِهِمْ ﴾ ދެން އާދަމު عليه السلام މަލާއިކަތުންނަށް އެ ތަކެތީގެ ނަމާ، ޚާއްޞިއްޔާތާ، އޭގެ ފައިދާއާ، އުފެއްދެވުމުގެ ޙިކްމަތް ވިދާޅުވެދެއްވުމުން ﴿ قَالَ أَلَمْ أَقُل لَّكُمْ إِنِّىٓ أَعْلَمُ غَيْبَ ٱلسَّمَـٰوَ‌ٰتِ وَٱلْأَرْضِ وَأَعْلَمُ مَا تُبْدُونَ وَمَا كُنتُمْ تَكْتُمُونَ﴾ މާތް ﷲ މަލާއިކަތުންނަށް ވަޙީކުރެއްވިއެވެ. އުޑާއި ބިމުގެ ޢާލަމުގައި ފޮރުވިފައިވާ ތަކެއްޗާއި ކަންކަން، އަދި ތިޔަބައިމީހުން ފާޅުކުރާ ކަންކަމާއި، ތިޔަބައިމީހުންނަށް ވުރެ މާތް މަޚްލޫޤެއް ތިމަންރަސްކަލާނގެ ނުހައްދަވާނެކަމަށް ތިޔަބައިމީހުންގެ ނަފްސުގައި ސިއްރުކޮށްފައިވާ ކަންތައް ތިމަންރަސްކަލާނގެ ދެނެވޮޑިގަންނަވާކަން ތިމަންރަސްކަލާނގެ ތިޔަބައިމީހުންނަށް ނުއަންގަވަން ހެއްޔެވެ؟ ރިވާވެގެންވާ ގޮތުގައި، މަލާއިކަތުންނަށް މާތް الله އާދަމު عليه السلام ވެލިންނާއި އޮލަ، އެކުވެފައިވާ މަށިން އުފެއްދެވި ޢަޖާއިބެއް ފަދަ ގޮތް ފެނިވަޑައިގަތުމުން މަލާއިކަތުން ވިދާޅުވިއެވެ. މި މަޚްލޫޤު އެދޭ ގޮތް ވާށިއެވެ. އަހަރުމެންގެ ވެރިރަސްކަލާނގެ އެކަލާނގެ ޙަޟްރަތުގައި އަހަރުމެންނަށް ވުރެ މާތް މަޚްލޫޤެއް ނުހައްދަވާނެއެވެ. އެބޭކަލުންގެ ނަފުސުގައި އެބޭކަލުން ސިއްރުކުރެއްވި ވާހަކައަކީ މިއީއެވެ."],["އަދި އާދަމުގެފާނަށް ތިޔަބައިމީހުން ސަޖިދަކުރާށޭ ތިމަންރަސްކަލާނގެ މަލާއިކަތުންނަށް ވަޙީކުރެއްވިހިނދު، ހަނދުމަކުރައްވާށެވެ! ފަހެ، އިބްލީސު ފިޔަވައި، އެ މަލާއިކަތުން ސަޖިދަކުރެއްވޫއެވެ. އެކަލޭގެ އެކަމުން މަނާވެގަނެ، ކިބުރުވެރިވީއެވެ. އަދި ކާފަރުންގެ ތެރެއިން އެކަލޭގެ ވިއެވެ. (34)",'މިތާގައި މިވަނީ ވާވު ބޭނުންކުރައްވައިގެން އެއް ވާހަކަ އަނެއް ވާހަކައާއި ގުޅުއްވާފައެވެ. މާނައީ: އޭ ރަސޫލާ ﷺ އެވެ! އަދި ސަލާމްކުރުމާއި މާތްކުރުމުގެ ސަޖިދައެއް (ކިޔަމަންގަތުމާއި، ބޯލެނބުމާއި، އަޅުކަމުގެ ސަޖިދައެއް ނޫން) އާދަމު عليه السلام އަށް ކުރުމަށް ތިމަންރަސްކަލާނގެ މަލާއިކަތުންނަށް އެންގެވުމުން، އެބޭކަލުން ސަޖިދަކުރެއްވި ވާހަކަ ކަލޭފާނުގެ ޤައުމުގެ މީހުންނަށް ކިޔައިދެއްވާށެވެ. ﴿إِلَّآ إِبْلِيسَ أَبَىٰ وَٱسْتَكْبَرَ وَكَانَ مِنَ ٱلْكَـٰفِرِينَ﴾ އިބްލީސް ފިޔަވައެވެ. އޭނާވަނީ އާދަމު عليه السلام އަށް ސަޖިދަކުރުމަށް އިންކާރުކޮށް، اللهގެ އަމުރަށް ކިޔަމަންތެރިވުމަށް ދެކޮޅުހަދައި، اللهގެ ކިޔަމަންތެރިކަމުން ބޭރުވެފައެވެ. އަދި އޭނާގެ މިއިންކާރުކުރުމާއި، ބޮޑާކަމާއެކު އޭނާ ވަނީ ކާފަރުންގެ ތެރޭގައި ހިމެނިފައެވެ. އެއީ، އާދަމު عليه السلام އަށް ސަޖިދަކުރުމަށް ކުރެވުނު އަމުރު ނުރަގަޅު އަމުރެއްކަމުގައި ދުށީތީއެވެ. މިއާޔަތުގައި ވާ އިސްތިސްނާ އަކީ ޢަރަބި ބަހުގެ ޤަވާޢިދުގެ ގޮތުން ބަލާއިރު، "މުންޤަޠިޢު" އިސްތިސްނާއެކެވެ. އެއީ، އަލްޙަސަނު އަލްބަޞަރީ ވިދާޅުވާ ގޮތުގައި، އެންމެ ހިނދުކޮޅަކަށް ވެސް އިބްލީސް މަލާއިކަތުންގެ ތެރޭގައި ހިމެނިފައި ނުވާތީއެވެ. ނަމަވެސް އާދަމު عليه السلام އަށް ސަޖިދަކުރުމަށް އަމުރުކުރެވުނު ހިނދު އޭނާ މަލާއިކަތުންގެ ތެރޭގައި ގުނެވިފައި ވަނީ އެވެ. މިކަމުގައި ޞައްޙަ ބަހަކީ މިއީއެވެ. ތިރީގައި މިބަޔާންކުރާ ދަލީލުތަކަށްޓަކައެވެ. \n މަލާއިކަތުންނަކީ އެބޭކަލުންނަށް الله ކުރައްވާ އަމުރުތަކުގައި އެކަލާނގެއަށް އުރެދޭ ބައެއް ނޫނެވެ. އިބްލީސް ވަނީ الله އަށް އުރެދިފައެވެ. އެހެންކަމުން އޭނާ އެއީ މަލާއިކަތެއް ނޫނެވެ.\n މަލާއިކަތުން އުފައްދަވައިފައި ވަނީ ނޫރުންނެވެ. އިބްލީސް އުފައްދަވައިފައި ވަނީ އަލިފާނުންނެވެ. އޭނާގެ އަމިއްލަ ނަފުސާ ބެހޭގޮތުން އޭނާ ބުނެފައިވާ ފަދައިންނެވެ. ﴿خَلَقتَني مِن نارٍ﴾ (އިބަރަސްކަލާގެ އަހުރެން ހެއްދެވީ އަލިފާނުންނެވެ.) އެހެންކަމުން، އަޞްލު މުޅިން ތަފާތެވެ. \n މަލާއިކަތުން ކައިވެނިކުރައްވައި، ދަރީން ހޯއްދެވުމެއް ނުވެއެވެ. އެބޭކަލުންގެ ދަރީންނެއް ނުތިބެއެވެ. އަދި މަލާއިކަތުން ފިރިހެނުން ނުވަތަ އަންހެނުންގެ ގޮތުގައި ސިފަނުކުރެވެއެވެ. ނަމަވެސް މާތް الله އިބްލީހާ ބެހޭގޮތުން އަންގަވާފައިވާ ގޮތުގައި އޭނާއަށް ދަރީން ވެއެވެ. ﴿أَفَتَتَّخِذونَهُ وَذُرِّيَّتَهُ أَولِياءَ مِن دوني وَهُم لَكُم عَدُوٌّ﴾ (ފަހެ، އެ އިބްލީހާއި، އޭނާގެ ދަރިފަސްކޮޅު، ތިމަންރަސްކަލާނގެ ފިޔަވައި އެހީތެރިން ކަމުގައި ތިޔަބައިމީހުން ހަދަނީ ހެއްޔެވެ؟ އެއުރެންނަކީ، ތިޔަބައިމީހުންނަށްހުރި ޢަދުއްވުންނެވެ. އަނިޔާވެރިންނަށްހުރި ބަދަލެއްގެ ނުބައިކަމާއެވެ!) \n ފާޅުކޮށް ބަޔާންވެގެންވާ ޢިބާރާތުން ކީރިތި الله ވަނީ އިބްލީހަކީ ޖިންނިއެއްކަން ބަޔާންކުރައްވައިފައެވެ. މިއާޔަތުގައި އައިސްފައިވާ ފަދައިންނެވެ. ﴿فَسَجَدوا إِلّا إِبليسَ كانَ مِنَ الجِنِّ فَفَسَقَ عَن أَمرِ رَبِّهِ﴾ މިމައްސަލައިގައި އިތުރު ޝައްކަކަށް ޖާގަ ނުދޭ ވަރުގެ ދަލީލަކަށް މިދަލީލު ފުދެއެވެ.\n ބުނެވޭ ގޮތުގައި އަލްއިމާމު އައްޝަޢުބީ އަރިހު ސުވާލުދެންނެވުނެވެ. އިބްލީހަށް އަތްނބަކު ވޭހެއްޔެވެ؟ އޭނާ ވިދާޅުވިއެވެ. ތިޔައީ އަހުރެން ހާޒިރުވި ކައިވެންޏެއް ނޫނެވެ. ދެން އޭނާ ފަރުވާތެރިކަމާއެކު، ކޮޅުން ފަށައިގެން ޤުރްއާން ކިޔަވައިވިދާޅުވާން ފެށްޓެވިއެވެ. ކަހްފު ސޫރަތުގެ މިއާޔަތާ ހަމަވާންދެނެވެ. ﴿أَفَتَتَّخِذونَهُ وَذُرِّيَّتَهُ أَولِياءَ مِن دوني وَهُم لَكُم عَدُوٌّ﴾ ދެން ވިދާޅުވިއެވެ. މިހާރު އަހުރެންނަށް އެނގިއްޖެއެވެ. އޭނާގެ އަތްނބަކު އޭނާއަށް ނެތި އޭނާއަށް ދަރީން ލިބި އޭނާގެ ދަރިފަސްކޮޅެއް ނުއޮންނާނެއެވެ. ދެން އަހުރެން ބުނީމެވެ. އޭނާއަށް އަތްނބަކު ވެއެވެ.'],["އަދި ތިމަންރަސްކަލާނގެ ވަޙީކުރެއްވީމެވެ. އޭ އާދަމުގެފާނެވެ! ކަލޭގެފާނާއި ކަލޭގެފާނުގެ އަނބިކަނބަލުން ސުވަރުގޭގައި ވަޒަންވެރިވެ، އުޅުއްވާށެވެ! އަދި ތަނަވަސްކަމާއި ފަހިކަމާއެކު، ތިޔަ ދެކަނބަލުން އެދިވަޑައިގަންނަވާ ގޮތަކަށް އެތަނުން ފަރިއްކުޅުއްވާށެވެ! އަދި ތިޔަ ދެކަނބަލުން މިހިރަ ގަހާ ކައިރިވެވަޑައި ނުގަންނަވާށެވެ! އޭރުން (އެބަހީ: އެގަހާ ކައިރިވެވަޑައިގެންފިނަމަ) ތިޔަ ދެކަނބަލުން ވާހުށީ، އަނިޔާވެރިވާ މީހުންގެ ތެރެއިންނެވެ. (35)","އަދި ތިމަން الله ވަޙީކުރެއްވީމެވެ. އޭ އާދަމު عليه السلام އެވެ. ކަލޭގެފާނާއި، ޙަޔާތުގެ ބައިވެރިޔާ ޙައްވާ عليها السلام އާއި ދެކަނބަލުން އަބަދަށް ދެމިހުންނަނިވި ސުވަރުގޭގެ ދާއިމީ ނިޢުމަތުގައި ދިރިއުޅުއްވާށެވެ. ﴿وَكُلَا مِنْهَا رَغَدًا حَيْثُ شِئْتُمَا﴾ އަދި ސުވަރުގެއިން ތިޔަ ދެކަނބަލުން އެދިވަޑައިގަންނަވާ ކޮންމެ ހިސާބަކުން، އެއްވެސް އުނދަގުލެއް އަދި ވަރުބަލިފުޅުވުމެއް ނެތި، ބޭނުންފުޅު ވަރަކަށް މީރު މޭވާ ފަރީއްކުޅުއްވާށެވެ. ﴿وَلَا تَقْرَبَا هَـٰذِهِ ٱلشَّجَرَةَ فَتَكُونَا مِنَ ٱلظَّـٰلِمِينَ﴾ އަދި ތިމަންރަސްކަލާނގެ އެގަހަކާ ދުރުވުމަށް އަންގަވައިފައިވާ ގަހާ ކައިރިވެ ވަޑައިނުގަންނަވާށެވެ.(އެއީ ވަކި ޚާއްޞަ ގަހެކެވެ. އެގަހާ ކައިރިވެވަޑައިގަތުން މަނާ ކުރެއްވީ އެ ދެކަނބަލުން އިމްތިޙާނުކުރެއްވުމަށެވެ.) އޭރުން ތިޔަ ދެކަނބަލުން ވެވަޑައިގަންނަވާނީ اللهގެ އަމުރުފުޅަށް ނުކިޔަމަންތެރިވުމުގެ ސަބަބުން އަމިއްލަ ނަފުސަށް އަނިޔާވެރިވާ މީހުންގެ ތެރެއިންނެވެ."],["ފަހެ، ޝައިޠާނާ އެ ގަސް މެދުވެރިކޮށް، އެ ދެކަނބަލުން ކުށުގައި އަޅުވައި، ސުވަރުގޭގައި އެ ދެކަނބަލުން އުޅުއްވި ނިޢުމަތްތަކުން އެ ދެކަނބަލުން ބޭރުކޮށްފިއެވެ. އަދި ތިމަންރަސްކަލާނގެ ވަޙީކުރެއްވީމެވެ. ތިޔަބައިމީހުންގެ އެއްބަޔަކު އަނެއްބަޔަކާ ޢަދާވާތްތެރިން ކަމުގައިވާ ޙާލު، ތިޔަބައިމީހުން (ބިމަށް) ފައިބާށެވެ! އަދި ބިމުގައި ތިޔަބައިމީހުންނަށްޓަކައި، ޤަރާރުވެ ތިބެނިވި ތަނަކާއި، ހިނދުކޮޅަކަށް ދުނިޔޭގެ ވަގުތީ އުފަލެއްވެއެވެ. (36)","ދެން ޝައިޠާނާ އެ ގަސް މެދުވެރިކޮށް އެ ދެކަނބަލުން ކުށުގައި އެޅުވިއެވެ. އަދި އެ ދެކަނބަލުން ތިއްބެވި ދާއިމީ ނިޢުމަތުން އެ ދެކަނބަލުން މަކަރުން ބޭރު ކުރިއެވެ. \n އެ ދެކަނބަލުން އެ ގަހުން ފަރީއްކުޅުއްވައިފިނަމަ ދާއިމަށް ސުވަރުގޭގައި ތިއްބެވޭނެ ކަމަށް ބުނެ ދޮގު ހުވައިކޮށްގެނެވެ. މިވާހަކަ ބަޔާންކުރައްވަމުން އަލްއަޢުރާފު ސޫރަތުގައި މާތް الله ވަޙީކުރައްވާފައިވެއެވެ. ﴿وَقَالَ مَا نَهَىٰكُمَا رَبُّكُمَا عَنْ هَـٰذِهِ ٱلشَّجَرَةِ إِلَّآ أَن تَكُونَا مَلَكَيْنِ أَوْ تَكُونَا مِنَ ٱلْخَـٰلِدِينَ * وَقَاسَمَهُمَآ إِنِّى لَكُمَا لَمِنَ ٱلنَّـٰصِحِينَ﴾ (ދެންފަހެ، އެ ދެކަނބަލުންގެ ޢައުރައިން އެ ދެކަނބަލުންނަށް ނިވައިވެގެންވާ ތަން ފާޅުކުރުމަށްޓަކައި، އެ ދެކަނބަލުންނަށް ޝައިޠާނާ ވަސްވާސްދިނެވެ. އަދި އެކަލޭގެ ދެންނެވިއެވެ. ތިޔަ ދެކަނބަލުން ދެ މަލާއިކަތުން ކަމުގައި ވެދާނެ ކަމަށްޓަކައި، ނުވަތަ އަބަދަށް ދެމިތިބެނިވި މީހުންގެ ތެރެއިން ތިޔަ ދެކަނބަލުން ވެދާނެކަމަށްޓަކައި މެނުވީ ތިޔަ ދެކަނބަލުންގެ ވެރިރަސްކަލާނގެ ތިޔަ ދެކަނބަލުން އެގަހާ ކައިރިވެވަޑައިގަތުން މަނާއެއް ނުކުރައްވަތެވެ. * އަދި އެކަލޭގެ ހުވާކޮށް، އެ ދެކަނބަލުންނަށް ދެންނެވިއެވެ. ހަމަކަށަވަރުން، ތިމަންނާވަނީ، ތިޔަ ދެކަނބަލުންނަށް ހެޔޮ ނަސޭހަތް ދޭ މީހުންގެ ތެރެއިންކަން ކަށަވަރެވެ.) ލަޢުނަތް ލެއްވިގެންވާ ޝައިޠާނާ މިވަނީ ދޮގު ހުވައިކޮށްގެން އާދަމު عليه السلام އަށް ލަނޑުދީފައެވެ."],["ފަހެ، އާދަމުގެފާނު، އެކަލޭގެފާނުގެ ވެރިރަސްކަލާނގެ ޙަޟްރަތުން ކަލިމަފުޅުތަކެއް ބާވައިގަންނަވައި (އެ ކަލިމަފުޅުތައް ވިދާޅުވެ، ތައުބާ ވެވަޑައިގަތުމުން) ފަހެ، އެކަލާނގެ އެކަލޭގެފާނުގެ މައްޗަށް ތައުބާ ލައްވައިފިއެވެ. ހަމަކަށަވަރުން، އެކަލާނގެއީ، ގިނަގިނައިން ތައުބާ ޤަބޫލު ކުރައްވާ ރަޙީމުވަންތަ ރަސްކަލާނގެއެވެ. (37)","ދެން މާތް الله އާދަމު عليه السلام އަށް ކަލިމަތަކެއް އިލްހާމުކުރެއްވިއެވެ. އެކަލިމަތައް ބޭނުންކުރައްވައިގެން އެކަލޭގެފާނު މާތް الله ގެ ޙަޟްރަތަށް ތައުބާވެވަޑައިގަތުމުން މާތް الله އެކަލޭގެފާނުގެ ތައުބާ ޤަބޫލުކުރެއްވިއެވެ. ﴿إِنَّهُۥ هُوَ ٱلتَّوَّابُ ٱلرَّحِيمُ﴾ އެހެނީ، މާތް اللهއީ އެކަލާނގެ އަޅުތަކުންނަށް އޯގާވަންތަ، ތައުބާވާ އަޅުންނަށް ގިނަގިނައިން ތައުބާލައްވާ ރަސްކަލާނގެއެވެ. މާތް الله އާދަމު عليه السلام އަށް އިލްހާމުކުރެއްވި ކަލިމަތަކުގެ ތަފްޞީލު އަލްއަޢުރާފު ސޫރަތުގައި އައިސްފައި ވެއެވެ. މާތް الله ވަޙީ ކުރައްވަނީ قَالَا رَبَّنَا ظَلَمْنَآ أَنفُسَنَا وَإِن لَّمْ تَغْفِرْ لَنَا وَتَرْحَمْنَا لَنَكُونَنَّ مِنَ ٱلْخَـٰسِرينَ ) (އެ ދެކަނބަލުން ދެންނެވިއެވެ. އަޅަމެންގެ ވެރިރަސްކަލާކޮ! އަޅަމެންގެ ނަފްސުތަކަށް އަޅަމެން އަނިޔާވެރި ވެއްޖައީމުއެވެ. އަދި އަޅަމެންނަށް އިބަރަސްކަލާނގެ ފާފަ ނުފުއްސަވައިފިނަމަ، އަދި ރަޙްމަތް ނުލައްވައިފިނަމަ، އަޅަމެންވާހުށީ، ގެއްލެނިވެގެންވާ މީހުންގެ ތެރެއިންނެވެ.) އިބްނު މަސްޢޫދު رضي الله عنه ގެ އަރިއަހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. އެކަލިމަތަކަކީ سُبْحَانَكَ اللَّهُمَّ لاَ إِلَهَ إِلاَّ أَنْتَ وَقَدْ ظَلَمْتُ نَفْسِي فَاغْفِرْ لِي فَإِنَّهُ لاَ يَغْفِرُ الذُّنُوبَ إِلاَّ أنْتَ މިއެވެ."],["ތިމަންރަސްކަލާނގެ (އާދަމުގެފާނުގެ ދެކަނބަލުންނާއި އިބްލީސަށް) ވަޙީ ކުރެއްވީމެވެ. ތިޔަބައިމީހުން އެންމެން އެ ސުވަރުގެއިން (ބިމަށް) ފައިބާށެވެ! ފަހެ، ތިޔަބައިމީހުންގެ ގާތަށް، ތިމަންރަސްކަލާނގެ ޙަޟްރަތުން ތެދުމަގު އަތުވެއްޖެހިނދަކު، ތިމަންރަސްކަލާނގެ ތެދުމަގާ ތަބަޢަވެއްޖެ ބަޔަކަށް އެއްވެސް ބިރެއްނެތެވެ. އަދި އެއުރެންނީ، ހިތާމަކުރާނޭ ބަޔަކު ކަމުގައިވެސް ނުމެވޭމެއެވެ. (38)","މިއާޔަތުގައި، އާދަމު عليه السلام ގެ ދެކަނބަލުން ބިމަށް ފައިބައިވަޑައިގަތުމަށް ކުރެއްވި އަމުރު ތަކުރާރުކުރައްވައިފައި ވަނީ، އާދަމު عليه السلام އާއި އެކަލޭގެފާނުގެ ދަރިފަސްކޮޅު ތިބޭނެ ތަނަކީ ބިން ކަމާއި ސުވަރުގެ ނޫންކަން އިތުރަށް ބަޔާންކުރެއްވުމަށެވެ. އެއީ، ސުވަރުގެއިން ބިމަށް ފައިބައިވަޑައިގަތުމުގެ އަމުރު އައިސްފައިވަނީ ދެކަމެއް ބަޔާންކުރެއްވުމަށް ކަމަށް ވާތީއެވެ. އެއީ، އާދަމުގެދަރިންނާ އިބްލީހާ ދެމެދު އޮތް ޢަދާވާތްތެރިކަން ބަޔާންކުރެއްވުމާއި، އިންސާނުންނީ މުކައްލަފުންކަން ބަޔާންކުރެއްވުމެވެ. ފަހެ، ތެދުމަގު ލިބިގެންފި މީހާ މިންޖުވެއްޖެއެވެ. އަދި މަގުފުރެދިއްޖެ މީހާ ހަލާކުވެއްޖެއެވެ. އެހެންކަމުން، އާޔަތުގެ މާނައަކަށް ވާނީ: ތިޔަބައިމީހުން އެންމެން ސުވަރުގެއިން ބިމަށް ފައިބާށެވެ. ތިޔަބައިމީހުންގެ ގާތަށް، ބާވައިލެއްވޭ ފޮތްތަކާއި. ފޮނުއްވޭ ރަސޫލުން މެދުވެރިކުރައްވައި، ތިމަންރަސްކަލާނގެ ތެދުމަގު އައުމަށް ފަހު، އެ ފޮތްތަކަށް އީމާންވެ ރަސޫލުބޭކަލުން ތެދު ކުޅަ މީހުންނަށް އާޚިރަތް ދުވަހު އެއްވެސް ބިރުވެރިކަމެއް ނެތެވެ. އަދި އެބައިމީހުން ބިރުގަނެ ހިތާމަކުރާކަށް ނުޖެހޭނެއެވެ."],["އަދި ކާފިރުވެ ތިމަންރަސްކަލާނގެ އާޔަތްތައް ދޮގުކުޅަ މީހުންނީ، ނަރަކަވަންތަ ވެރިންނެވެ. އެއުރެންނީ، އެ ނަރަކައިގައި ދެމިތިބޭނޭ ބަޔެކެވެ. (39)","ތެދުމަގަށް ތަބާނުވެ، ދޮގުކޮށް، ކާފިރުވީ މީހާ ދަންނާށެވެ. އޭނާ އޮންނާނީ އަބަދުގެ އަބަދަށް ނަރަކައިގައެވެ."],["އޭ އިސްރާއީލުގެދަރިންނޭވެ! ތިމަންރަސްކަލާނގެ ތިޔަބައިމީހުންނަށް ދެއްވި ނިޢުމަތް ތިޔަބައިމީހުން ހަނދުމަކުރާށެވެ! އަދި ތިމަންރަސްކަލާނގެ ޢަހުދު ތިޔަބައިމީހުން ފުއްދާށެވެ! (އެބަހީ: ތައުރާތުގައި ތިމަންރަސްކަލާނގެ ތިޔަބައިމީހުންނަށް އަންގަވާފައިވާ އެންގެވުންތަކަށް ކިޔަމަންވެ، އެގޮތުގެމަތިން ޢަމަލުކުރާށެވެ!) އޭރުން، ތިމަންރަސްކަލާނގެ ތިޔަބައިމީހުންގެ ޢަހުދު ފުއްދަވާހުށީމެވެ. (އެބަހީ: ކިޔަމަންގަތް އަޅުންނަށް ދެއްވާނެކަމަށް އަންގަވާފައިވާ ހެޔޮ ޖަޒާ ދެއްވާހުށީމެވެ.) އަދި ހަމައެކަނި ތިމަންރަސްކަލާނގެއަށް ތިޔަބައިމީހުން ބިރުވެތިވާށެވެ! (40)","އިސްރާއީލަކީ، ޔޫސުފު عليه السلام ގެ ބައްޕާފުޅު ޔަޢުޤޫބު عليه السلام ގެ ނަންފުޅެކެވެ. ޔަހޫދީން ނިސްބަތްވަނީ އެކަލޭގެފާނަށެވެ. މާނައީ: އޭ ތިމަންރަސްކަލާނގެ ހެޔޮލަފާ ނަބިއްޔާ ޔަޢުޤޫބު عليه السلام ގެ ދަރީންނޭވެ! ޝުކުރުކޮށް، ކިޔަމަންތެރިވެ، ނަބީކަން ޚަތިމުކުރެއްވި ނަބިއްޔާއަށް އީމާންވާ ޙާލު ތިމަންރަސްކަލާނގެ ދެއްވި ނިޢުމަތްތައް ހަނދާންކުރާށެވެ. ﴿وَأَوْفُوا۟ بِعَهْدِىٓ أُوفِ بِعَهْدِكُمْ﴾ މުޙައްމަދު ﷺ އަށް އީމާންވާނެކަމަށް ތިމަންރަސްކަލާނގެއަށް ތިޔަބައިމީހުންވީ ޢަހުދު ފުއްދާށެވެ. އޭރުން، ތިމަންރަސްކަލާނގެ ތިޔަބައިމީހުންނަށް ހެޔޮ ޖަޒާއާއި ސަވާބު ދެއްވައި، ސުވަރުގެ ވައްދަވާނެކަމަށް ވެވޮޑިގެންފައިވާ ޢަހުދު ފުއްދަވާހުށީމެވެ. ﴿وَإِيَّـٰىَ فَٱرْهَبُونِ﴾ އެއްވެސް އިންސާނަކަށް ބިރުނުގަނެ، ހަމައެކަނި ތިމަންރަސްކަލާނގެއަށް ބިރުވެތިވާށެވެ. އެހެނީ، އިންސާނުން ދޭ އަދަބަށް ވުރެ ތިމަންރަސްކަލާނގެ ޢަޛާބު މާ ގަދަފަދައެވެ."],["އަދި ތިޔަބައިމީހުންނާ އެކުގައިވާ ފޮތް (އެބަހީ: ތައުރާތު) ތެދުކުރަނިވި ގޮތުގައިވާ، ތިމަންރަސްކަލާނގެ ބާވައިލެއްވި ފޮތަށް (އެބަހީ: ޤުރްއާނަށް) ތިޔަބައިމީހުން އީމާންވާށެވެ! އަދި އެފޮތަށް އެންމެ ފުރަތަމައިން ކާފިރުވާ ބަޔަކު ކަމުގައި ތިޔަބައިމީހުން ނުވާށެވެ! އަދި ތިމަންރަސްކަލާނގެ އާޔަތްތަކަށް، ކުޑަ އަގެއް ތިޔަބައިމީހުން ނުގަންނާށެވެ! (އެބަހީ: ދުންޔަވީ އުފާތަކުގެ ތެރެއިން ތިމަންރަސްކަލާނގެ ޙަރާމްކުރެއްވި ކަންތައްތައްފަދަ އެއްޗަކަށް ނުވާކަހަލަ އެއްޗަކަށްޓަކައި، ތިމަންރަސްކަލާނގެ އަންގަވާފައިވާ އެންގެވުންތަކަށް ފުރަގަސްނުދޭށެވެ!) އަދި ހަމައެކަނި ތިމަންރަސްކަލާނގެއަށް ތަޤްވާވެރިވާށެވެ! (41)","އަދި ތިމަންރަސްކަލާނގެ މުޙައްމަދު ﷺގެ މައްޗަށް ބާވައިލެއްވި ކީރިތި ޤުރްއާނަށް ތިޔަބައިމީހުން އީމާންވާށެވެ. އެ ފޮތަކީ الله އެއްކައުވަންތަކުރުމާއި، މުޙައްމަދު  ﷺ ގެ ނަބީކަމުގެ މައްސަލައިގައި، ތިޔަބައިމީހުންނަށް ބާވައިލެއްވި ތައުރާތާއި އެއްގޮތް ފޮތެކެވެ. ފަހެ، ކީރިތި ޤުރްއާނަކީ ހުރިހާ އިލާހީ ފޮތަކާ އެއްގޮތް ފޮތެކެވެ. އެހުރިހާ ފޮތަކީވެސް ގަދަކީރިތިވަންތަ اللهގެ ޙަޟްރަތުން ބާވައިލެއްވި ފޮތްފޮތަށް ވާތީއެވެ. ﴿وَلَا تَكُونُوٓا۟ أَوَّلَ كَافِرٍۭ بِهِۦ﴾ އަދި ތިޔަބައިމީހުންނީ އެފޮތަށް އިންކާރުކޮށް ކާފިރުވާ ފުރަތަމަ މީހުން ކަމުގައި ނުވާށެވެ. އެހެނީ، އެފޮތުގެ ދަލީލުތައް ފާޅުވެފައި، ހުއްޖަތްތައް ސާފެވެ. ﴿وَلَا تَشْتَرُوا۟ بِـَٔايَـٰتِى ثَمَنًا قَلِيلًا وَإِيَّـٰىَ فَٱتَّقُونِ﴾ ތިޔަބައިމީހުން ތިމަންރަސްކަލާނގެ ބާވައިލެއްވި ފާޅުކަން ބޮޑު އާޔަތްތަކުގެ ބަދަލުގައި މިފަނާވަނިވި ދުނިޔޭގެ އަގެއް ނެތް ތަކެތި ނުހޯދާށެވެ. އަދި އެހެން ހުރިހާ ފަރާތެއް ފިޔަވައި ތިމަންރަސްކަލާނގެއަށް ބިރުވެތިވާށެވެ."],["އަދި ތިޔަބައިމީހުން ޙައްޤާއި ބާޠިލު އޮޅުވައިނުލާށެވެ! އަދި ތިޔަބައިމީހުން ދެނެތިބި ޙާލުގައި ޙައްޤު ވަންހަނާ ނުކުރާށެވެ! (42)","(ތިޔަބައިމީހުން އަމިއްލައަށް ހަދައިގެން އުޅޭ) ބާޠިލާއި، ޙައްޤު މަސްހުނި ނުކުރާށެވެ. އަދި ތިޔަބައިމީހުންނަށް މުޙައްމަދު ﷺ އަކީ ޙައްޤު ރަސޫލެއްކަން އެނގޭއިރު، ތައުރާތުގައި އައިސްފައިވާ އެކަލޭގެފާނުގެ ސިފަފުޅުތައް ނުފޮރުވާށެވެ."],["އަދި ތިޔަބައިމީހުން ނަމާދު ޤާއިމްކުރާށެވެ! އަދި ތިޔަބައިިމީހުން ޒަކާތް ދޭށެވެ! އަދި ރުކޫޢުކުރާ މީހުންނާ އެކުގައި ތިޔަބައިމީހުން ރުކޫޢުކުރާށެވެ! (43)","އަދި ތިޔަބައިމީހުންގެ މައްޗަށް ފަރުޟުކުރެވުނު ނަމާދަށް ރައްކާތެރިވެ، ފަޤީރުންނާއި މިސްކީނުންނަށް ޒަކާތްދީ، ޖަމާޢަތުގައި ނަމާދުކުރާ މީހުންނާއި އެކު ނަމާދުކޮށް ތިޔަބައިމީހުންގެ މައްޗަށް ފަރުޟުކުރެވުނު ކަންތައް ފުރިހަމައަށް އަދާކުރާށެވެ."],["ތިޔަބައިމީހުން ފޮތް ކިޔަވަކިޔަވައި ތިބޭ ޙާލުގައި ތިޔަބައިމީހުންގެ އަމިއްލަ ނަފްސުތަކުގެމަތިން ހަނދާން ނައްތާލައި، މީސްތަކުންނަށް ހެޔޮކަންތަކަށް އަމުރުކުރަނީ ހެއްޔެވެ؟ ފަހެ، ތިޔަބައިމީހުން ނުވިސްނަނީ ހެއްޔެވެ؟ (44)","ޔަހޫދީންގެ ކަންތަކަށް ރުހިވޮޑިނުގަންނަވާކަން އެބައިމީހުންނަށް އެންގެވުމާއެކު، އެކަންތަކާމެދު އަޖާއިބުވާން ޖެހޭކަން ދޭހަކޮށްދޭ ގޮތަށް ޔަހޫދީންނާ މުޚާޠަބުކުރައްވާފައިވާ އާޔަތެކެވެ. މާނައީ: އޭ ޔަހޫދީންނެވެ! ތިޔަބައިމީހުން މީސްތަކުންނަށް ހެޔޮ ޢަމަލު ކުރުމަށް ގޮވާލާއިރު، ތިޔަބައިމީހުންގެ އަމިއްލަ ނަފުސުތައް ފާފައިން ޠާހިރު ނުކޮށް ދޫކޮށްލަނީ ހެއްޔެވެ؟ އެއީ ތިޔަބައިމީހުންނީ ތައުރާތު ކިޔަވާ ބަޔަކަށް ވާ ޙާލުއެވެ. މިއީ، އެހެން މީހުންނަށް ހެޔޮކަންތަކަށް އަމުރުކޮށް، އަމިއްލައަށް އެގޮތަށް ޢަމަލުނުކުރާ މީހުންނަށް އައިސްފައިވާ ވަޢީދުގެ ބަސްފުޅެކެވެ. ﴿أَفَلَا تَعْقِلُونَ﴾ އެއީ ހުތުރު ކަމެއްކަން އެނގިގެން ތިޔަބައިމީހުން އެކަން ހުއްޓާލަން ނުވޭ ހެއްޔެވެ؟ ނޫންނަމަ ތިޔަބައިމީހުން ވިސްނާނެ ބުއްދި ނެތީ ހެއްޔެވެ؟"],["އަދި ކެތްތެރިކަމާއި ނަމާދުން ތިޔަބައިމީހުން ވާގިހޯދާށެވެ! ބިރުވެތިވެ މަޑުމައިތިރިވާ މީހުންނަށް މެނުވީ، ހަމަކަށަވަރުން، އެއީ ވަރަށް ބޮޑުކަމެކެވެ. (އެބަހީ: ދަތި އުނދަގޫ ކަމެކެވެ.) (45)","ތިޔަބައިމީހުން ދުނިޔަވީ ކަންކަމާއި، އާޚިރަތާއި ގުޅޭ ކަންކަމުގައި ހިތްނުރުހޭ ކަންކަމާއި، އުނދަގޫތަކަށް ކެތްކުރުމާއެކު ޝައިޠާނާގެ ކިބައިން ރައްކާތެރިކޮށްދޭ ނަމާދަށް ފަރުވާތެރިވެގެން އެހީއަށް އެދޭށެވެ. الله ޙުރުމަތްތެރިކުރައްވާފައިވާ ތަންތަނަށާއި، ކަންކަމަށް މާތްކޮށް ހިތުމާއެކު ނަމާދުކުރާ ތެދުވެރި މުއުމިނުންނަށް ނޫނީ ނަމާދަކީ ބުރަ އަދި އުނދަގޫ އަޅުކަމެކެވެ."],["އެއުރެންނީ، އެއުރެންގެ ވެރިރަސްކަލާނގެއާ ބައްދަލުވާނޭ ބަޔަކުކަމާއި، އެކަލާނގެ ޙަޟްރަތަށް އެނބުރި ރުޖޫޢަވަނިވި ބަޔަކުކަން ކަށަވަރުކޮށް ޔަޤީންކުރާ މީހުންނެވެ. (46)",'އެބައިމީހުންނީ، އެބައިމީހުން ޤިޔާމަތްދުވަހު الله އާއި ބައްދަލުކުރާނެކަމާއި، އެބައިމީހުންގެ ނިމުން ވަނީ ހަމައެކަނި އެކަލާނގެ ޙަޟްރަތަށް ކަމާއި، އެކަލާނގެ އެބައިމީހުންނަށް ފުރިހަމަ ޖަޒާ ދެއްވާނެކަން، އެއްވެސް ޝައްކެއް ނެތި ޤަބޫލުކުރާ މީހުންނެވެ. މިތާގައި "ظَنُّ" އައިސްފައި ވަނީ "ޔަޤީން" ގެ މާނައިގައެވެ. "ޝައްކު" ގެ މާނައިގައެއް ނޫނެވެ. އަންނަނިވި އާޔަތުގައި މާތް الله ވަޙީކުރައްވާފައިވާ ފަދައިންނެވެ. ﴿وَرَءَا ٱلْمُجْرِمُونَ ٱلنَّارَ فَظَنُّوٓا۟ أَنَّهُم مُّوَاقِعُوهَا﴾ މާނައީ އެއުރެން އެނަރަކައަށް ވަންނާނެކަން އެއުރެން ޔަޤީންކުޅައެވެ.'],["އޭ އިސްރާއީލުގެދަރީންނެވެ! ތިމަންރަސްކަލާނގެ ތިޔަބައިމީހުންނަށް ދެއްވި ނިޢުމަތާއި، އަދި (އެދުވަސްވަރުގެ) ޢާލަމްތަކުގެ މައްޗަށް ތިމަންރަސްކަލާނގެ ތިޔަބައިމީހުން މާތްކުރައްވާފައިވާކަން ހަދުމަކުރާށެވެ! (47)","އޭ ހެޔޮލަފާ ނަބިއްޔާ ޔަޢުޤޫބު عليه السلام ގެ ދަރީންނެވެ. ތިމަންރަސްކަލާނގެ ތިޔަބައިމީހުންނަށް ދެއްވި މަތިވެރި ނިޢުމަތްތައް ހަނދުމަކުރާށެވެ. ތިމަންރަސްކަލާނގެ ވަނީ ފިރްޢައުނުގެ ޖައްބާރުކަމުން ތިޔަބައިމީހުން ސަލާމަތްކުރައްވައި، ޢާލަމްތަކުގެ މައްޗަށް ތިޔަބައިމީހުން މާތްކުރައްވައިފައެވެ."],["އެދުވަހަކުން އެއްވެސް ނަފްސަކަށް އެއްވެސް ނަފްސެއްގެ ކިބައިން ކަމެއް ފުއްދައިނުދެވޭނޭ، އަދި އެކެއްގެ ކިބައިން އަނެކެއްގެ ޝަފާޢަތް ޤަބޫލު ނުކުރައްވާނޭ، އަދި އެކެއްގެ ކިބައިން ފިދްޔައެއްވެސް ނުހިއްޕަވާނޭ، އަދި އެއުރެންނަށް އެއްވެސް ފަރާތަކުން ނަޞްރެއް ނުލިބޭނޭ ދުވަހަކަށް ތިޔަބައިމީހުން ބިރުވެތިވެ، ރައްކާތެރިވާށެވެ! (48)","އެއްވެސް ނަފްސެއް އަނެއް ނަފްސުގެ ފަރާތުން އެއްވެސް ބުރައެއް ނުފުލާނޭ، އަދި ޢަޛާބު ލުއިކޮށްދެއްވުމަށް ނުއެދޭނޭ، އަދި އަނެއް ނަފްސަށް އެއްވެސް ފައިދާ ކޮށްނުދެވޭނޭ ދުވަހަށް ބިރުވެތިވާށެވެ. ފަހެ، އެދުވަހު ކޮންމެ ނަފްސެއް ވެސް އުޅޭނީ އަމިއްލަ ބުރަ ވެސް ނުއުފުލޭ ޙާލުގައެވެ. ﴿وَلَا يُقْبَلُ مِنْهَا شَفَـٰعَةٌ وَلَا يُؤْخَذُ مِنْهَا عَدْلٌ وَلَا هُمْ يُنصَرُونَ﴾ اللهއަށް އުރެދި ކާފިރުވީ ނަފްސެއްގެ ފަރާތުން އެއްވެސް އިންސާނެއްގެ ޝަފާޢަތެއް އަދި ފިދްޔައެއްވިޔަސް އެދުވަހު ޤަބޫލުނުކުރެވޭނެއެވެ. އަދި اللهގެ ޢަޛާބުން އެ ނަފްސު ސަލާތްކުރާނޭ އެއްވެސް ފަރާތެއް ވެސް ނުވާނެއެވެ. މިއާޔަތުގައި ޝަފާޢަތް ނަފީކުރެވިފައި ވަނީ ޚާއްޞަކޮށް ކާފަރުންގެ ފަރާތުންނެވެ. މާތް اللهގެ މި ވަޙީބަސްފުޅުގައި ވާ ފަދައިންނެވެ. ﴿فَمَا تَنفَعُهُمْ شَفَـٰعَةُ ٱلشَّـٰفِعِينَ﴾(ޝަފާޢަތްތެރީންގެ ޝަފާޢަތުން އެބައިމީހުންނަށް އެއްވެސް ފައިދާއެއް ނުކުރާނެތެވެ.) އެކަމަކު، މުއުމިނުންގެ ތެރެއިން އުރެދުނު މީހުންގެ ޝަފާޢަތް ޤަބޫލުކުރެވޭނެއެވެ. ދެން، މާތް ﷲ މިވަނީ އެކަލާނގެ ބަނީ އިސްރާއީލަށް ދެއްވައިފައިވާ ބައެއް ނިޢުމަތްތަކުގެ ތަފްޞީލު ބަޔާންކުރައްވައިފައެވެ."],["އަދި ފިރްޢައުނުގެ މީހުންގެ ކިބައިން ތިމަންރަސްކަލާނގެ ތިޔަބައިމީހުން ސަލާމަތް ކުރެއްވިހިނދު، ހަނދުމަކުރާށެވެ! އެއުރެން، ތިޔަބައިމީހުންނަށް ގަދަފަދަވެގެންވާ ޢަޛާބުގެ ރަހަ ދައްކަމުންގެންދެއެވެ. އެއުރެން ތިޔަބައިމީހުންގެ ފިރިހެންދަރިން ކަތިލައި، އަދި ތިޔަބައިމީހުންގެ އަންހެންދަރިން ނުމަރައި ބައިތިއްބަތެވެ. އެކަންތައްތަކުގައި، ތިޔަބައިމީހުންގެ ވެރިރަސްކަލާނގެ ޙަޟްރަތުން އައިސްފައިވާ ބޮޑު އިމްތިޙާނެއް ވެއެވެ. (49)","އޭ ބަނީ އިސްރާއީލެވެ! ތިޔަބައިމީހުންގެ ކާބަފައިންނަށް އެންމެ ނުބައި ވޭން ދެނިވި އަދަބުދީ އަނިޔާކުރަމުން ދިޔަ ފިރްޢައުނާއި، އޭނާގެ މުޖްރިމް އަޢުވާނުންގެ ޖައްބާރުކަމުން ތިޔަބައިމީހުން ސަލާމަތް ކުރައްވައި ތިޔަބައިމީހުންނަށް ތިމަންރަސްކަލާނގެ ދެއްވި މަތިވެރި ނިޢުމަތް ހަނދުމަކުރާށެވެ. ﴿يُذَبِّحُونَ أَبْنَآءَكُمْ وَيَسْتَحْيُونَ نِسَآءَكُمْ ۚ﴾ އެބައިމީހުން (ފިރްޢައުނާއި އޭނާގެ އަޢުވާނުން) ދިޔައީ ތިޔަބައިމީހުންގެ ފިރިހެން ކުދިން ކަތިލައި އަންހެން ކުދިން ދިރި ބައިތިއްބަމުންނެވެ. އެކުދީންނަށް އޯގާތެރި ވެގެންނެއް ނޫނެވެ. ޚިދްމަތުގައި ގެންގުޅެ ނިކަމެތިކުރުމުގެ ބޭނުމުގައެވެ. ﴿وَفِى ذَ‌ٰلِكُم بَلَآءٌ مِّن رَّبِّكُمْ عَظِيمٌ﴾ ތިޔަބައިމީހުންނަށް މިދިމާވި ކަމަކީ ތިޔަބައިމީހުންގެ ތެރެއިން މުއުމިނުންނާއި ކާފަރުން އަދި ހެޔޮލަފާ މީހުންނާއި، ނުބައި ނުލަފާ މީހުން ވަކިކުރުމަށް ތިމަންރަސްކަލާނގެ ކުރެއްވި އިމްތިޙާނެކެވެ."],["އަދި ތިޔަބައިމީހުންނަށް، ތިމަންރަސްކަލާނގެ ކަނޑު އިރުއްވައި ދެއްވިހިނދު، ހަނދުމަކުރާށެވެ! ފަހެ، ތިމަންރަސްކަލާނގެ، ތިޔަބައިމީހުން (ޣަރަޤުން) ސަލާމަތްކުރައްވައި، ތިޔަބައިމީހުން ބަލަބަލައިތިއްބައި، ފިރްޢައުނުގެ މީހުން ޣަރަޤުކުރެއްވީމެވެ. (50)","އަދި ތިޔަބައިމީހުންނަށްޓަކައި ތިމަންރަސްކަލާނގެ ކަނޑު އިރުއްވައި، ތިޔަބައިމީހުންގެ ތެރެއިން ކޮންމެ ވަންހައަކަށް މަގެއް ވާނޭހެން އެކަނޑުން ބާރަ މަގު ހައްދަވައި، ފިރްޢައުނުގެ ކިބައިން ތިޔަބައިމީހުން ސަލާމަތް ވާނޭ މަގު ތަނަވަސް ކުރައްވައި، ތިޔަބައިމީހުން ބަލަބަލައި ތިއްބައި އެކަނޑަށް ޖައްބާރު ފިރްޢައުނާއި އޭނާގެ ނުލަފާ ލަޝްކަރު ޣަރަޤުކުރެއްވި ހިނދު ހަނދުމަކުރާށެވެ."],["އަދި މޫސާގެފާނަށް، ތިމަންރަސްކަލާނގެ ސާޅީސް ރޭގެ މީޢާދެއް ކަނޑައެޅުއްވިހިނދު، ހަނދުމަކުރާށެވެ! ދެން އެއަށްފަހު (ތިޔަބައިމީހުންގެ އަމިއްލަ ނަފްސުތަކަށް) ތިޔަބައިމީހުން އަނިޔާވެރިވާ ޙާލުގައި ގެރިއަކީ އިލާހަކު ކަމުގައި ހަދައިގެން އުޅުނީމުއެވެ. (51)","-"],["ދެން އެކަންތަކަށް ފަހުގައި (އެކަމުގެ ކުށް) ތިޔަބައިމީހުންގެ ކިބައިން ތިމަންރަސްކަލާނގެ ޢަފޫކުރެއްވީމެވެ. (އެއީ) ތިޔަބައިމީހުން ޝުކުރުވެރިވުމަށްޓަކައެވެ. (52)","ބަނީ އިސްރާއީލަށް ތިންވަނަ ނިޢުމަތެއް ހަނދުމަކޮށްދެއްވަނީއެވެ. އެއީ: އެންމެ ގަދަފަދަ ޢަޛާބު ޙައްޤު، ބޮޑުވެގެންވާ ފާފައެއް ކީރިތި الله އެބައިމީހުންނަށް ފުއްސަވައި ދެއްވުމެވެ. ފަހެ، މާތް الله ފިރްޢައުނާއި އޭނާގެ ލަޝްކަރު ކަނޑަށް ޣަރަޤުކުރައްވައި އޭނާ ހަލާކުކުރެއްވުމަށް ފަހު، ސާޅީސް ރެޔަށް ފަހު މޫސާ عليه السلام ގެ މައްޗަށް ތައުރާތް ބާވައިލައްވާނެކަމުގައި މާތް الله އެކަލޭގެފާނަށް ވަޢުދުވެވޮޑިގަތެވެ. އެއީ، މާތް الله އެކަލޭގެފާނަށް ކަނޑައެޅުއްވި ވަގުތެވެ. މޫސާ عليه السلام އެކަލޭގެފާނުގެ ވެރިރަސްކަލާނގެއަށް މުނާޖާ ދެންނެވުމަށް ވަޑައިގަތުމުން، އެކަލޭގެފާނުގެ ޤައުމު، އެބައިމީހުންނަށް ސާމިރީ ހަދައިދިން ގެރިއަށް އަޅުކަން ކުރިއެވެ. މާތް اللهގެ ނިޢުމަތުގެ ބަދަލު އެބައިމީހުން ދިނީ، ނިޢުމަތަށް އިންކާރުކުރުމާއި ކާފިރުވުމުންނެވެ. އާޔަތުގެ މާނައީ: އޭ ބަނީ އިސްރާއީލެވެ! ތިޔަބައިމީހުންގެ ނަބިއްޔާ، މާތް الله ކަނޑައެޅުއްވި ވަގުތަށް އެކަލާނގެ އެންގެވި ތަނަށް ވަޑައިގެންނެވި ހިނދު ތިޔަބައިމީހުން ހަނދުމަކުރާށެވެ. އެކަލޭގެފާނު ތިޔަބައިމީހުންނާ އެކު ވަޑައިގެން ނެތުމުން ތިޔަބައިމީހުން ގެރިއަށް އަޅުކަންކުރިއެވެ. އަދި މިބޮޑުވެގެންވާ ފާފަކޮށް ތިޔަބައިމީހުން އަމިއްލަ ނަފުސުތަކަށް އަނިޔާވެރިވެގެންފައި ވަނިކޮށް އެކަލާނގެ ތިޔަބައިމީހުންގެ ފާފަ ފުއްސަވައިދެއްވިއެވެ. މި މާފުކުރެއްވުމާއި އިޙްސާންތެރިކަމަށް ޓަކައި ތިޔަބައިމީހުން އެކަލާނގެއަށް ޝުކުރުވެރިވޭތޯއެވެ."],["އަދި ތިމަންރަސްކަލާނގެ މޫސާގެފާނަށް ޙައްޤާއި ބާޠިލު ވަކިކުރަނިވި ފޮތް (އެބަހީ: ތައުރާތު) ދެއްވިހިނދު، ހަނދުމަކުރާށެވެ! (އެއީ) ތިޔަބައިމީހުން، އެއިން ތެދުމަގު ލިބިގަތުމަށްޓަކައެވެ. (53)","ތިމަންރަސްކަލާނގެ، ޙައްޤާއި ބާޠިލު އަދި މަގުފުރެދުމާއި ތެދުމަގު ވަކިކުރާ ފޮތެއްގެ ގޮތުގައި މޫސާ عليه السلام ގެ މައްޗަށް ތައުރާތު ބާވައިލެއްވިކަން ތިޔަބައިމީހުން ހަނދުމަކުރާށެވެ. އެއީ ތިޔަބައިމީހުން އެފޮތުން ދިންނެވުމުގެ މަގަށް ހިދާޔަތު ލިބިގަތުމަށް ޓަކައެވެ."],["އަދި މޫސާގެފާނު، އެކަލޭގެފާނުގެ ޤައުމުގެ މީހުންގެ ގާތުގައި (މިފަދައިން) ވިދާޅުވިހިނދު (ހަނދުމަކުރާށެވެ!) އޭ އަހުރެންގެ ޤައުމުގެ މީހުންނޭވެ! ތިޔަބައިމީހުން، ގެރިއަކީ އިލާހަކު ކަމުގައި ހެދުމުން، ތިޔަބައިމީހުންގެ އަމިއްލަ ނަފްސުތަކަށް ތިޔަބައިމީހުން އަނިޔާވެރިވެއްޖެކަން ކަށަވަރެވެ. ފަހެ، ތިޔަބައިމީހުން އުފެއްދެވި ކަލާނގެއަށް ތައުބާވާށެވެ! އަދި ތިޔަބައިމީހުންގެ ނަފްސުތައް ޤަތުލުކުރާށެވެ! ތިޔަބައިމީހުން އުފެއްދެވި ކަލާނގެ ޙަޟްރަތުގައި، އެގޮތް ތިޔަބައިމީހުންނަށް ހެޔޮކަން ބޮޑެވެ. ދެން އެކަލާނގެ ތިޔަބައިމީހުންގެ މައްޗަށް ތައުބާ ލެއްވިއެވެ. ހަމަކަށަވަރުން އެކަލާނގެއީ، ގިނަގިނައިން ތައުބާ ޤަބޫލުކުރައްވާ ރަޙީމްވަންތަ ރަސްކަލާނގެއެވެ. (54)","އަދި މޫސާ عليه السلام ތިޔަބައިމީހުންނަށް ވިދާޅުވި ހިނދު ހަނދުމަކުރާށެވެ. ގެރިއަށް އަޅުކަންކޮށްގެން ތިޔަބައިމީހުން ތިޔަ ވަނީ އަމިއްލަ ނަފްސުތަކުގެ މައްޗަށް އަނިޔާވެރިވެ، އެނަފްސުތައް اللهގެ ޢަޛާބަށް ހުށަހަޅައިފައެވެ. ފަހެ، ތިޔަބައިމީހުން އަމިއްލަ ނަފްސުތައް ޤަތުލުކޮށްގެން ޚާލިޤުވަންތަ اللهއަށް ތައުބާވާށެވެ. އެކަލާނގެ ތިޔަބައިމީހުންނަށް ތައުބާލައްވާތޯއެވެ. ތިޔަބައިމީހުންގެ ތެރެއިން ބަރީއަ މީހުން ފާފައަށް އަރައިގަތް މީހުން ޤަތުލުކޮށް، ތިޔަބައިމީހުން ވަނީ اللهގެ އަމުރުފުޅަށް ކިޔަމަންވެ، އެކަލާނގެ އެންގެވި ގޮތަށް ޢަމަލުކޮށްފައެވެ. މިގޮތް ތިޔަބައިމީހުންގެ ޚާލިޤުވަންތަ ރަސްކަލާނގެ ޙަޟްރަތުގައި ތިޔަބައިމީހުންނަށް މާ ހެޔޮކަން ބޮޑެވެ. އެއީ، އާޚިރަތުގެ ޢަޛާބަށް ވުރެ ދުނިޔޭގެ އަދަބު ލުއިވާނެތީއެވެ. ﴿ذَ‌ٰلِكُمْ خَيْرٌ لَّكُمْ عِندَ بَارِئِكُمْ فَتَابَ عَلَيْكُمْ ۚ إِنَّهُۥ هُوَ ٱلتَّوَّابُ ٱلرَّحِيمُ﴾ މާތް الله ވަނީ ތިޔަބައިމީހުންނަށް އެންގެވިގޮތަށް ކަންތައް ކުރީތީ ތިޔަބައިމީހުންނަށް ތައުބާލައްވައިފައެވެ. އެކަލާނގެއީ ތައުބާވާ މީހުންގެ ތައުބާ ޤަބޫލުކުރައްވާ ރަޙީމްވަންތަ ރަސްކަލާނގެއެވެ."],["އަދި އޭ މޫސާގެފާނެވެ! ފާޅުގައި އަހަރެމެން اللَّه ދެކެފުމަށްދާނދެން އަހަރެމެން ކަލޭގެފާނަކަށް އީމާނެއް ނުވާނޫއޭ ތިޔަބައިމީހުން ދެންނެވިހިނދު، ހަނދުމަކުރާށެވެ! ދެން ތިޔަބައިމީހުން ބަލަބަލައިތިއްބައި، ހޮނުގުގުރި ތިޔަބައިމީހުންގެ މަރު ހިފައިފިއެވެ. (55)","ބަނީ އިސްރާއީލަށް މާތް الله ދެއްވި ނިޢުމަތްތައް ހަނދުމަކޮށްދެއްވުމަށް ފަހު، މިހާރު ބަޔާން މިކުރައްވަނީ އެބައިމީހުންގެ ނުކިޔަމަންތެރިކަމާއި، اللهގެ އަމުރުފުޅުތަކަށް ފުރައްސާރަކުރުމުގެ ވައްތަރުތަކުގެ ތެރެއިން ވައްތަރެކެވެ. އެމީހުންގެ ކާފިރުކަމާއި އުރެދުމާއެކުވެސް އެމީހުންނަށް اللهގެ ޙަޟްރަތުން ލިބުނީ އޯގާތެރިކަމާއި އިޙްސާންތެރިކަމެވެ. އެބައިމީހުންގެ ނުބައިކަމާއި ނިކަމެތިކަމުގެ ބޮޑުކަމާއެވެ! މާނައީ: އޭ ބަނީ އިސްރާއީލެވެ. ކަލޭގެފާނު، ކީރިތި الله ފާޅުގައި ތިމަންމެނަށް ނުދައްކަވަނީސް ތިމަންމެން ކަލޭގެފާނުގެ ރަސޫލުކަން ޤަބޫލު ނުކުރާނަމޭ ތިޔަބައިމީހުން މޫސާ عليه السلام އަށް ދެންނެވި ހިނދު ހަނދުމަކުރާށެވެ. މިއީ އެބައިމީހުންގެ ފަރާތުން ފެނުނު ހައްދުފަހަނައަޅައި ދިއުމެކެވެ. ދެން، ތިޔަބައިމީހުންގެ މައްޗަށް ގަދައަޑުގެ ޢަޛާބު އައެވެ. އެއީ، އަނދައަނދައި ހުރި އަލިފާނާ ގަދަ އަޑުފަށްގަނޑަކާއެކު އެޅި ހޮނެވެ. ތިޔަބައިމީހުންނަށް އައި ޢަޛާބުގެ ސަބަބުން ވީ ގޮތް ތިޔަބައިމީހުން ތިބީ ބަލާށެވެ. އެމީހުންގެ އެންމެ ފަހު މީހާ މަރުވެ ނިމޭންދެން އެމީހުންގެ ކުރިމަތީގައި މީހަކަށް ފަހު މީހަކު ދިޔައީ މަރުވަމުންނެވެ. އެއީ ހަތްދިހަ މީހުންނެވެ. الله ގެ މި ވަޙީބަސްފުޅުގައި އައިސްފައި އެވަނީ އެމީހުންގެ ވާހަކައެވެ. ﴿وَٱخْتَارَ مُوسَىٰ قَوْمَهُۥ سَبْعِينَ رَجُلًا لِّمِيقَـٰتِنَا ۖ﴾ (އަދި ތިމަންރަސްކަލާނގެ ކަނޑައަޅުއްވާފައިވާ ވަގުތަށްޓަކައި މޫސާގެފާނު އެކަލޭގެފާނުގެ ޤައުމުގެމީހުންގެ ތެރެއިން ހަތްދިހަ ފިރިހެނުން ހޮއްވެވިއެވެ.) \n އައްޠަބަރީ ވިދާޅުވިއެވެ. މޫސާ عليه السلام ގެ ޤައުމުގެ މީހުން ގެރިއަށް އަޅުކަން ކުރުން ދޫކޮށް ތައުބާވުމުން މާތް الله މޫސާ عليه السلام އަށް އަމުރުކުރެއްވީ އެބައިމީހުން ގެރިއަށް އަޅުކަންކުރި ކުރުމަށް ޤައުމުގެ ފަރާތުން اللهގެ ޙަޟްރަތުގައި މާފަށް އެދި ދެންނެވުމަށް އެބައިމީހުންގެ އެންމެ ހެޔޮލަފާ މީހުންގެ ތެރެއިން 70 ފިރިހެނުން ހޮއްވެވުމަށެވެ. ދެން މޫސާ عليه السلام އެމީހުންނާއިގެން މާތް الله ކަނޑައެޅުއްވި ތަނަށް ވަޑައިގެން، އެކަލާނގެ މޫސާ عليه السلام އަށް ބަސްވަޙީކުރައްވައި، އަމުރުކުރައްވައި، ނަހީކުރައްވާ ތަން ފެނުމުން އެމީހުން ބުނި ހުތުރުވެގެންވާ ބަސް لَن نُّؤْمِنَ لَكَ حَتَّىٰ نَرَى ٱللَّهَ جَهْرَةً އެމީހުން ބުންޏެވެ. ދެން ފަހެ، އެމީހުންގެ މައްޗަށް އަނދައަނދައި ހުރި އަލިފާނާއެކު ހޮނުއެޅުއްވިއެވެ. އެއަލިފާނުގައި އެމީހުންގެ ހަށިތައް އަނދައި އަޅިއަށް ވިއެވެ."],["ދެން ތިޔަބައިމީހުން މަރުވުމަށްފަހު، ތިމަންރަސްކަލާނގެ ތިޔަބައިމީހުން އަލުން ދިރުއްވީމެވެ. (އެއީ) ތިޔަބައިމީހުން ޝުކުރުވެރިވުމަށްޓަކައެވެ. (56)","ދެން އެއް ރޭ އެއް ދުވާ މަރުވެފައި ތިބުމަށް ފަހު ތިމަންރަސްކަލާނގެ އަލުން ތިޔަބައިމީހުން ދިރުއްވީމެވެ. އެއީ، މަރުވުމަށްފަހު އަލުން ދިރުއްވީތީ އެކަލާނގެ ޙަޟްރަތަށް ތިޔަބައިމީހުން ޝުކުރުވެރިވުމަށް ޓަކައެވެ."],["އަދި ތިމަންރަސްކަލާނގެ ތިޔަބައިމީހުންގެ މައްޗަށް އެ ވިލާގަނޑުން ހިޔާ އެޅުއްވީމެވެ. އަދި ތިޔަބައިމީހުންގެ މައްޗަށް މަންނާއި ސަލްވާ ބާވައިލެއްވީމެވެ. ތިމަންރަސްކަލާނގެ ތިޔަބައިމީހުންނަށް ދެއްވި ޙަލާލު ތަކެތިން ތިޔަބައިމީހުން ކައިއުޅޭށޭ (އެންގެވީމެވެ.) އެއުރެން އެ ނިޢުމަތަށް ކާފިރުވެ، އުރެދުމަކުން އެއުރެންނަކަށް ތިމަންރަސްކަލާނގެއަކަށް އަނިޔާއެއް ނުކުރެވުނެވެ. އެހެނެއްކަމަކު، އެއުރެން އަނިޔާކުރާ ކަމުގައިވީ، ހަމައެކަނި އެއުރެންގެ އަމިއްލަ ނަފްސުތަކަށެވެ. (ނޯޓު: މައްނަކީ ބައެއް މުފައްސިރުން ވިދާޅުވާ ގޮތުގައި ފިނިފައިބާގޮތަށް ފައިބާ އެއްޗެކެވެ. އެއީ މާމުއިކަހަލަ ފޮނި އެއްޗެކެވެ. އަނެއްބައި މުފައްސިރުން ވިދާޅުވާ ގޮތުގައި، އެއީ ގަނޑުފެނާ އެއްފަދަ، މާމުޔަށްވުރެ ފޮނި، ކިރަށްވުރެ ހުދު އެއްޗެކެވެ. ސަލްވާއަކީ، ބާވަތެއްގެ ދޫންޏެކެވެ.) (57)","ބަނީ އިސްރާއީލު މީހުން މަގު އޮޅި ހަނަފަސް ސަހަރާތެރެއަށް ގެއްލިފައި ވަނިކޮށް، އެބައިމީހުންނަށް ދެއްވި އެހެން ނިޢުމަތެއް ހަނދުމަކޮށް ދެއްވަނީއެވެ. މާނައީ: ތިޔަބައިމީހުން ސަހަރާގެ ތެރެއަށް ގެއްލިފައި ވަނިކޮށް، ވިލާގަނޑު ފޮނުއްވައި ތިޔަބައިމީހުންގެ މައްޗަށް ހިޔާއަޅުއްވައި، އެއްވެސް ވަރުބަލިކަމަކާ ނުލައި ތިޔަބައިމީހުންނަށް ތަފާތު ބާވަތްތަކުގެ ކާނާ ދެއްވި ހިނދު ތިޔަބައިމީހުން ހަނދުމަކުރާށެވެ. މާތް الله އެބައިމީހުންގެ މައްޗަށް ބާވައިލެއްވީ މަންނާއި ސަލްވާއެވެ. މަންނަކީ މާމުއި ކަހަލަ ފޮނި އެއްޗެކެވެ. އެމީހުން އެ ފެނާއި އެއްކޮށްގެން ބޮއި އުޅުނެވެ. ސަލްވާ އަކީ ރަހަމީރު ކުޑަކުޑަ ދޫންޏެކެވެ. އަދި ތިމަންރަސްކަލާނގެ ތިޔަބައިމީހުންނަށް ވަޙީކުރެއްވީމެވެ. ﴿كُلُوا۟ مِن طَيِّبَـٰتِ مَا رَزَقْنَـٰكُمْ ۖ﴾ ތިޔަބައިމީހުންގެ އެއްވެސް މަސައްކަތެއް ކުރުމަކާއި، ވަރުބަލިވުމެއް ނެތި، الله ގެ ފަޟްލުވަންތަކަމާއި، ރަޙްމަތުން އެކަލާނގެ ތިޔަބައިމީހުންނަށް ދެއްވި ރަހަމީރު ކާނާއިން ތިޔަބައިމީހުން ކާށެވެ. ﴿وَمَا ظَلَمُونَا وَلَـٰكِن كَانُوٓا۟ أَنفُسَهُمْ يَظْلِمُونَ﴾ މިތާނގައި މިވަނީ ކުރުކޮށްލެއްވުމުގެ ގޮތުން ބައެއް ޢިބާރާތްތައް އުނިކުރައްވައިފައެވެ. މާނައީ: ދެން އެބައިމީހުން ނިޢުމަތްތަކަށް ކާފިރުވިއެވެ. އަދި އެކާފިރުވުމުން ތިމަންރަސްލާނގެއަކަށް އެބައިމީހުންނަށް އަނިޔާވެރިނުވެވެއެވެ. އެބައިމީހުން އަނިޔާވެރިވީ އެބައިމީހުންގެ އަމިއްލަ ނަފްސުތަކަށެވެ. އެއީ، އަމިއްލައަށް ޢަޛާބަށް ހުށަހެޅިގެންފައި ވާތީއެވެ. އަދި އުރެދުމުގެ ސަބަބުން ދިމާވާ ހުރިހާ ދައްޗެއް ދިމާވަނީ ހަމަ އެބައިމީހުންނަށެވެ. ސާޅީސް އަހަރު އެބައިމީހުންނަށް ދެވޭ ނުދެވޭ ތަނެއް ނޭނގި ސަހަރާގެ ތެރެއަށް ގެއްލިފައި ތިބޭން ޖެހުނީ އެބައިމީހުންގެ ނަބިއްޔާއަށް އުރެދުމުގެ ސަބަބުންނެވެ. އަދި ޖައްބާރު މީހުންގެ (ޢަމާލިޤުންގެ) ބިމަށް (ބައިތުލްމަޤްދިސަށް) ވަންނާން އަމުރުކުރެއްވި ހިނދު އެބައިމީހުން ބުނި ނުބައިކަމާއި ހުތުރުކަން ބޮޑު ބަހުގެ ސަބަބުންނެވެ. އެމީހުން ބުނި ވާހަކަ ބަޔާންކުރައްވަމުން ކީރިތި الله ވަޙީކުރައްވަނީ: ﴿إِنَّا لَن نَّدْخُلَهَآ أَبَدًا مَّا دَامُوا۟ فِيهَا ۖ فَٱذْهَبْ أَنتَ وَرَبُّكَ فَقَـٰتِلَآ إِنَّا هَـٰهُنَا قَـٰعِدُونَ﴾ (އެބައިމީހުން އެރަށުގައި ތިބިހާ ހިނދަކު ހަމަކަށަވަރުން އަހަރުމެން އެރަށަށް ނުވަންނާނަމެވެ. ކަލޭގެފާނު، ކަލޭގެފާނުގެ ވެރިރަސްކަލާނގެއާއެކު ވަޑައިގެން އެމީހުންނާ ހަނގުރާމަކުރައްވާށެވެ. އަހަރެމެން މިތާނގައި މަޑުކޮށްގެން ތިބޭނަމުއެވެ.) އެމީހުންގެ މި ބޯހަރުކަމާއި، އުރެދުމަށް الله އަދަބުދެއްވީ މިފަދައިންނެވެ. ﴿قَالَ فَإِنَّهَا مُحَرَّمَةٌ عَلَيْهِمْ ۛ أَرْبَعِينَ سَنَةً ۛ يَتِيهُونَ فِى ٱلْأَرْضِ ۚ فَلَا تَأْسَ عَلَى ٱلْقَوْمِ ٱلْفَـٰسِقِينَ﴾ (ހަމަކަށަވަރު އެރަށް އެބައިމީހުންގެ މައްޗަށް 40 އަހަރަށް ޙަރާމްކުރައްވައިފީމެވެ. އެބައިމީހުންނަށް ދެވޭ ނުދެވޭ ތަނެއް ނޭނގި މަގު އޮޅިގެން އެނބުރުމަށެވެ.)"],["އަދި ތިޔަބައިމީހުން މިއޮތް ރަށަށް ވަންނާށޭ ތިމަންރަސްކަލާނގެ ވަޙީކުރެއްވި ހިނދު، ހަނދުމަކުރާށެވެ! ފަހެ، ތަނަވަސްކަމާއެކުގައި ތިޔަބައިމީހުން އެދޭ ފަދައަކުން އެރަށުން ކައިއުޅޭށެވެ! އަދި ތިޔަބައިމީހުން ސަޖިދަކުރާ ޙާލު (އެބަހީ: މަޑުމައިތިރިވެ، ކިޔަމަންވެގެންވާ ޙާލު އެރަށުގެ) ދޮރޯށިން ވަންނާށެވެ! އަދި އަޅަމެންގެ އެދުމަކީ ކުށްފާފަތައް ފުއްސަވައި ޢަފޫކުރެއްވުމޭ ދަންނަވާށެވެ! އޭރުން ތިމަންރަސްކަލާނގެ ތިޔަބައިމީހުންނަށް ތިޔަބައިމީހުންގެ ކުށްފާފަތައް ފުއްސަވާހުށީމެވެ. އަދި އިޙްސާންތެރިންނަށް ތިމަންރަސްކަލާނގެ (ހެޔޮކަން) އިތުރު ކުރައްވާހުށީމެވެ. (58)","ދެވޭ ނުދެވޭ ތަނެއް ނޭނގި އުޅުމުގެ ދުވަސްތަކަށް ފަހު ތިޔަބައިމީހުންގެ ކާބަފައިންނަށް މިރަށަށް (ބައިތުލްމަޤްދިސަށް) ތިޔަބައިމީހުން ވަންނާށޭ ތިމަންރަސްކަލާނގެ ވަޙީކުރައްވައި، ހިތްހަމަޖެހުމާ، ތަނަވަސް ކަމާއެކު އެރަށުގެ މޭވާއާއި، ރަނގަޅު ތަކެތީން ތިޔަބައިމީހުން ކައިބޮއި ހަދާށޭ ތިމަންރަސްކަލާނގެ އެންގެވި ހިނދު ހަނދުމަކުރާށެވެ. ﴿وَقُولُوا۟ حِطَّةٌ نَّغْفِرْ لَكُمْ خَطَـٰيَـٰكُمْ ۚ وَسَنَزِيدُ ٱلْمُحْسِنِينَ﴾ ތިޔަބައިމީހުން މުޤައްދަސްވެގެންވާ ރަށުގެ ދޮރާށީން ސަޖިދަކުރާ ޙާލު ވަންނާށެވެ. މަގުއޮޅި ގެއްލުމުން ތިޔަބައިމީހުން ސަލާމަތް ކުރެއްވި ކަމަށްޓަކައި މާތް الله އަށް ޝުކުރުވެރިވުމުގެ ގޮތުންނެވެ. އަދި ވަންނަ ހިނދު ތިޔަބައިމީހުން މިފަދައިން ކިޔާށެވެ. އަޅަމެންގެ ވެރިރަސްކަލާނކޮ! އަޅަމެންގެ އުއްމީދަކީ އިބަރަސްކަލާނގެ އަޅަމެންގެ ފާފަ ފުއްސަވައި ދެއްވުމެވެ. އޭރުން ތިމަންރަސްކަލާނގެ ތިޔަބައިމީހުންގެ ފާފަ ފުއްސަވައި، ރަނގަޅު ގޮތުގައި އެކަން ކުރި މީހުންނަށް ސަވާބު އިތުރުކޮށްދެއްވާހުށީމެވެ. حطة އަކީ އުއްމީދާއި، ފާފަ ފުއްސެވުމަށް އެދުމުގެ މާނަ ހިމެނޭ ލަފްޒެކެވެ. މުއުމިނުން ކިޔައި އުޅޭ أَسْتَغْفِرُ اللهَ ފަދައިންނެވެ."],["ދެން (އޭގެތެރެއިން) އަނިޔާވެރިވި މީހުން، އެއުރެންނަށް ކިޔާށޭ އެންގެވި ބަސް އެނޫން ބަހަކަށް ބަދަލުކޮށްފޫއެވެ. ދެން އެ އަނިޔާވެރިވި މީހުންގެ މައްޗަށް، އެއުރެން ފާސިޤުވިކަމުގެ ސަބަބުން، އުޑުން ޢަޛާބެއް ތިމަންރަސްކަލާނގެ ބާވައިލެއްވީމެވެ. (59)","މި ބުއްދި ހަމަ ނުޖެހޭ، އަނިޔާވެރި، އަދި ﷲގެ އެންގެވުންތަކަށް ފުރައްސާރަކުރާ މީހުން ޢަމަލުކުޅަ ގޮތަކީ، އެކަލާނގެ އެންގެވި އެންގެވުން އޮޅުވާލީއެވެ. އެމީހުން އެރަށަށް ވަނީ ސަޖިދަކުރުމުގެ ބަދަލުގައި ބިންމަތީގައި ދެމެމުންނެވެ. އަދި حطة ގެ ބަދަލުގައި حنطة ކިޔަމުންނެވެ. حنطة އަކީ ގޮދަންފަދަ އޮށްޓަރުގެ އޮށެވެ. ﴿فَأَنزَلْنَا عَلَى ٱلَّذِينَ ظَلَمُوا۟ رِجْزًا مِّنَ ٱلسَّمَآءِ بِمَا كَانُوا۟ يَفْسُقُونَ﴾ ދެން ތިމަންރަސްކަލާނގެ އަނިޔާވެރިވީ މީހުންގެ މައްޗަށް (އެބައިމީހުން އަނިޔާވެރިވެ، އުރެދުމުގެ ސަބަބުން،) ގަދަފަދަވެގެންވާ ޢަޛާބެއް (އެއީ ޠާޢޫން) އުޑުން ބާވައިލެއްވީމެވެ. ތަފްސީރު ޢިލްމުވެރިން ވިދާޅުވެފައިވާ ގޮތުގައި، އެ ޠާޢޫނުގައި އެއްގަޑި އިރުގެ ތެރޭގައި ހަތްދިހަ ހާސް މީހުން މަރުވިއެވެ."],["މޫސާގެފާނު އެކަލޭގެފާނުގެ ޤައުމުގެމީހުންނަށްޓަކައި ފެނަށް އެދިވަޑައިގެން ދުޢާކުރެއްވިހިނދު، ހަނދުމަކުރާށެވެ! ފަހެ، (އެހިނދު މޫސާގެފާނަށް) ތިމަންރަސްކަލާނގެ ވަޙީކުރެއްވީމެވެ. ކަލޭގެފާނުގެ އަސާކޮޅުން، ކަލޭގެފާނު އެ ހިލައިގައި ޖައްސަވާށެވެ! ދެން (އެކަލޭގެފާނު އެހިލައިގައި ޖެއްސެވިހިނދު) އެހިލައިން ބާރަ ފެންއާރު އަރައިގެންފިއެވެ.ހަމަކަށަވަރުން ކޮންމެބަޔަކު، އެބަޔަކު ފެންބޯންވީ ޖާގަ ދެނެގެންފިއެވެ. (އަދި ތިމަންރަސްކަލާނގެ އެންގެވީމެވެ.) ތިޔަބައިމީހުން، الله ދެއްވި ރިޒުޤުން ކައިބޮއި އުޅޭށެވެ! އަދި ފާސިދުން ކަމުގައިވެތިބެ، ތިޔަބައިމީހުން ބިމުގައި ފަސާދަނުކުރާށެވެ! (60)","މޫސާ عليه السلام އެކަލޭގެފާނުގެ ޤައުމުގެ މީހުންނަށް ބޯފެން ދެއްވުން އެދި މާތް اللهގެ ޙަޟްރަތުގައި ދެންނެވި ހިނދު ތިޔަބައިމީހުން ހަނދުމަކުރާށެވެ. އެހިނދު ތިމަންރަސްކަލާނގެ އެކަލޭގެފާނަށް ވަޙީކުރެއްވީމެވެ. ކަލޭގެފާނުގެ އަސާކޮޅުން ހިލައިގައި ޖައްސަވާށެވެ. ދެން އެހިލައިން އެބައިމީހުންގެ ބާރަ ވަންހައިގެ ޢަދަދަށް ފެން އާރުތައް އަރައިގަތެވެ. މިއީ ސަހަރާ ތެރޭގައި ދެވޭ ނުދެވޭ ތަނެއް ނޭނގި މަގުއޮޅިގެން އެބައިމީހުން އުޅުނު އިރު އެބައިމީހުނަށް ދެއްވި ބޮޑެތި ނިޢުމަތްތަކުގެ ތެރެއިން ނިޢުމަތެކެވެ. އެބައިމީހުން ފެނަށް ޖެހި ކަރުހިއްކައިގެން މަރުވާ ހިސާބަށް ދިއުމުން މޫސާ عليه السلام މާތް الله ގެ ޙަޟްރަތުގައި އެބައިމީހުންނަށް ފެންދެއްވައި ސަލާމަތްކޮށްދެއްވުން އެދި ދެންނެވީއެވެ. އެހިނދު މާތް الله މޫސާ عليه السلام އަށް އެންގެވީ ހިލައިގައި ޖެއްސެވުމަށެވެ. ދެން، އެހިލައިން ފެން އާރުތައް އަރައި ކޯރު ދެމޭހެން ދެމޭން ފެށީއެވެ. ﴿ قَدْ عَلِمَ كُلُّ أُنَاسٍ مَّشْرَبَهُمْ ۖ﴾ ކޮންމެ ވަންހައަކަށް އެބައިމީހުން ފެން ބޯންވީ ތަން އެނގެއެވެ. އެތަނުން ފެން ބުއިމުގައި އެހެން ބަޔަކު އެބައިމީހުންނާއި ބައިވެރި ނުވެއެވެ. މާތް الله ވަޙީކުރެއްވީ مشْرَبَهُمْ (އެބަޔަކު ފެންބޯންވީ ތަން) އެވެ. عَيْنهم (އެބައެއްގެ އާރު) އެއް ނޫނެވެ. މިއީ އިތުރު އެހެން މުޢުޖިޒާތަކަށް ކުރައްވައިފައިވާ އިޝާރާތެކެވެ. އެހެނީ، ހިލައިގައި ޖެއްސެވުމުން ފެން އާރުތައް އަރައިގަތީ އެކަންޏެއް ނޫނެވެ. ކޯރުތަކެއް ފަދައިން ބިންމަތީގައި ދެމޭން ފެށީއެވެ. ﴿ كُلُوا۟ وَٱشْرَبُوا۟ مِن رِّزْقِ ٱللَّـهِ وَلَا تَعْثَوْا۟ فِى ٱلْأَرْضِ مُفْسِدِينَ﴾ ތިޔަބައިމީހުންނަށް މާތް ﷲ ދެއްވި ރިޒުޤު ކަމުގައިވާ މަންނާއި ސަލްވާއިން ކައި، ފެން އާރުތަކުން މީރު ފެން ބޮއި ހަދާށެވެ. އަދި ބިންމަތީގައި ފަސާދަކުރާ ބަޔަކު ކަމުގައި ނުވާށެވެ."],["އަދި ތިޔަބައިމީހުން (މިފަދައިން) ދެންނެވިހިނދު، ހަނދުމަކުރާށެވެ! އޭ މޫސާގެފާނެވެ! އެއްބާވަތެއްގެ ކާނާއެއްގެ މައްޗަކަށް ތިމަންމެންނަކަށް ކެތެއް ނުކުރެވޭނެތެވެ. ފަހެ، ބިމުން ފަޅާ ގަސްގަހާގެހީގެ ތެރެއިން އޮށްޓަރުގެ ބާވަތްތަކާއި، قثاّء (އެބަހީ: ކެކުރި ވައްތަރުގެ ތަރުކާރީއެއް) އާއި، ލޮނުމެދާއި، މުގާއި، ފިޔާ، ތިމަންމެންނަށްޓަކައި ނެރުއްވައި ދެއްވުމަށް ކަލޭގެފާނުގެ ވެރިރަސްކަލާނގެ ޙަޟްރަތަށް ދުޢާކޮށްދެއްވާށެވެ! އެކަލޭގެފާނު ވިދާޅުވިއެވެ. ތިޔަބައިމީހުން މޮޅު ތަކެތީގެ ބަދަލުގައި ދެރަ ތަކެއްޗަށް އެދެނީ ހެއްޔެވެ؟ (އެގޮތް އެދެނީނަމަ) ތިޔަބައިމީހުން ބޮޑު ރަށަކަށް ފައިބާށެވެ! އޭރުން، ހަމަކަށަވަރުން ތިޔަބައިމީހުން އެދުނު ތަކެތި ލިބޭހުށްޓެވެ. ދެރަކަމާއި ނިކަމެތިކަން އެއުރެންނަށް ޖެހުނެވެ. އަދި اللَّه ގެ ކޯފާ އެއުރެންގެމައްޗަށް ޙައްޤުވެ، އެ ކޯފާއާއިގެން އެއުރެން އެނބުރިއައޫއެވެ. އެއީ، ހަމަކަށަވަރުން އެއުރެން اللَّه ގެ އާޔަތްތަކަށް ކާފިރުވެ، ޙައްޤަކާ ނުލައި ނަބީބޭކަލުން ޤަތުލުކުރާ ބަޔަކު ކަމުގައިވީތީއެވެ. އެއީ، އެއުރެން އުރެދިގަނެ، އެކަމުގައި ހައްދުފަހަނަޅައި ދާކަމުގައި އެއުރެން ވިކަމަށްޓަކައެވެ. (61)",'އަދި ތިޔަބައިމީހުން (މިފަދައިން) ދެންނެވިހިނދު، ހަނދުމަކުރާށެވެ! އޭ މޫސާގެފާނެވެ! އެއްބާވަތެއްގެ ކާނާއެއްގެ މައްޗަކަށް ތިމަންމެންނަކަށް ކެތެއް ނުކުރެވޭނެތެވެ. ފަހެ، ބިމުން ފަޅާ ގަސްގަހާގެހީގެ ތެރެއިން އޮށްޓަރުގެ ބާވަތްތަކާއި، قثاّء (އެބަހީ: ކެކުރި ވައްތަރުގެ ތަރުކާރީއެއް) އާއި، ލޮނުމެދާއި، މުގާއި، ފިޔާ، ތިމަންމެންނަށްޓަކައި ނެރުއްވައި ދެއްވުމަށް ކަލޭގެފާނުގެ ވެރިރަސްކަލާނގެ ޙަޟްރަތަށް ދުޢާކޮށްދެއްވާށެވެ! އެކަލޭގެފާނު ވިދާޅުވިއެވެ. ތިޔަބައިމީހުން މޮޅު ތަކެތީގެ ބަދަލުގައި ދެރަ ތަކެއްޗަށް އެދެނީ ހެއްޔެވެ؟ (އެގޮތް އެދެނީނަމަ) ތިޔަބައިމީހުން ބޮޑު ރަށަކަށް ފައިބާށެވެ! އޭރުން، ހަމަކަށަވަރުން ތިޔަބައިމީހުން އެދުނު ތަކެތި ލިބޭހުށްޓެވެ. ދެރަކަމާއި ނިކަމެތިކަން އެއުރެންނަށް ޖެހުނެވެ. އަދި اللَّه ގެ ކޯފާ އެއުރެންގެމައްޗަށް ޙައްޤުވެ، އެ ކޯފާއާއިގެން އެއުރެން އެނބުރިއައޫއެވެ. އެއީ، ހަމަކަށަވަރުން އެއުރެން اللَّه ގެ އާޔަތްތަކަށް ކާފިރުވެ، ޙައްޤަކާ ނުލައި ނަބީބޭކަލުން ޤަތުލުކުރާ ބަޔަކު ކަމުގައިވީތީއެވެ. އެއީ، އެއުރެން އުރެދިގަނެ، އެކަމުގައި ހައްދުފަހަނަޅައި ދާކަމުގައި އެއުރެން ވިކަމަށްޓަކައެވެ. (61) \n އޭ ބަނީ އިސްރާއީލެވެ. ސަހަރާގައި މަންނާއި ސަލްވާ ކައިގެން ތިބެފައި، ތިޔަބައިމީހުންގެ ނަބިއްޔާގެ ކުރިފުޅުމަތީގައި ބޯހަރުކަން ދައްކައި، ތިމަންމެންނަށް އެއް ވައްތަރެއްގެ ކެއުމެއް އަބަދު ކައިކައި ތިބޭން ކެތް ނުކުރެވޭނެއޭ ދެންނެވި ހިނދު ހަނދުމަކުރާށެވެ. ﴿فَٱدْعُ لَنَا رَبَّكَ يُخْرِجْ لَنَا مِمَّا تُنۢبِتُ ٱلْأَرْضُ مِنۢ بَقْلِهَا وَقِثَّآئِهَا وَفُومِهَا وَعَدَسِهَا وَبَصَلِهَا﴾ ފަހެ، އަހަރެމެންނަށްޓަކައި ކަލޭގެފާނުގެ ވެރި ރަސްކަލާނގެ ޙަޟްރަތުގައި އަހަރެމެންނަށް އެހެން ކާއެއްޗެއް ދެއްވާތޯ ދުޢާކޮށްދެއްވާށެވެ. އަހަރެމެން މިހާރު ފޫހިވެއްޖެއެވެ. އަހަރެމެން ބޭނުންވަނީ ބިމުން ފަޅައިގެން ހެދޭ އޮއްޓަރާއި، ކިއުކަމްބާއާއި، ލޮނުމެދާއި، މުގާއި، ފިޔާ ފަދަ ބާވަތްތަކެވެ. ބަނީ އިސްރާއީލަކީ ނުބައި ޠަބީޢަތަކާއި މިޒާޖެއްގެ ބައެކެވެ. "މަންނަ"އަކީ މާމުއި ވައްތަރުގެ ފޮނި އެއްޗަކަށް ވެފައި، "ސަލްވާ" އަކީ ދޫނި މަހުގެ ތެރެއިން އެންމެ ރަނގަޅު މަހަށް ވާއިރު ވެސް، އެމީހުން އޭގެ ބަދަލުގައި ބޭނުންވީ މުގާއި، ލޮނުމެދާއި، ފިޔައެވެ. މިއީ ޙައިރާން ވާންވީ ކަމެއް ނޫނެވެ. ބުއްދި ގޯސްވެއްޖެ ބައެއްގެ ޠަބީޢަތާއި މިޒާޖުވެސް ގޯސްވާނެއެވެ. އެހެންކަމުން އެމީހުނަށް މަންނަށް ވުރެ ފިޔާ ރަނގަޅުވީއެވެ. އަދި ސަލްވާއަށް ވުރެ މުގު ރަނގަޅުވީއެވެ. މަންނާއި ސަލްވާ އަށް ވުރެ ލޮނުމެދާ ފިޔައަށް އިސްކަންދޭނީ ކޮންފަދަ މޮޔަ، ޖާހިލު ބައެއް ހެއްޔެވެ؟ ބަނީ އިސްރާއީލުގެ މި "ރަހަ ދެނެގަތުން ފަސާދަވުން" ދެކެވަޑައިގެން، އެކަމާ ޙައިރާންވެވަޑައިގެން އެބައިމީހުންގެ ނަބިއްޔާ އެބައިމީހުންނަށް ވިދާޅުވިއެވެ. ﴿قَالَ أَتَسْتَبْدِلُونَ ٱلَّذِى هُوَ أَدْنَىٰ بِٱلَّذِى هُوَ خَيْرٌ ۚ ﴾ ތިޔަބައިމީހުން މޮޅު އެއްޗެއްގެ ބަދަލުގައި ދެރަ އެއްޗެއް ހޯދަނީ ހެއްޔެވެ؟ ރަނގަޅު، ފައިދާހުރި ކާނާގެ ބަދަލުގައި ތިޔަބައިމީހުން ދެރަ އަގެއް ނެތް ކާނާއަށް އެދެނީ ހެއްޔެވެ؟ ﴿ٱهْبِطُوا۟ مِصْرًا فَإِنَّ لَكُم مَّا سَأَلْتُمْ ۗ﴾ ތިޔަބައިމީހުން އެދޭ ތަކެތި ހޯދާން ކޮންމެވެސް ބޮޑު ރަށަކަށް ވަންނާށެވެ. އެބައިމީހުން ކުޅަ ނުބައިކަންތައް ބަޔާންކުރައްވަމުން މާތް الله ވަޙީކުރެއްވިއެވެ. ﴿وَضُرِبَتْ عَلَيْهِمُ ٱلذِّلَّةُ وَٱلْمَسْكَنَةُ وَبَآءُو بِغَضَبٍ مِّنَ ٱللَّـهِ ۗ﴾ އެބައިމީހުންނަށް ދެރަކަމާއި، ނިކަމެތިކަން ލާޒިމުވެއްޖެއެވެ. އަދި އެބައިމީހުންގެ މައްޗަށް اللهގެ ކޯފާ ޙައްޤުވެއްޖެއެވެ. ﴿ذَٰلِكَ بِأَنَّهُمْ كَانُوا۟ يَكْفُرُونَ بِـَٔايَـٰتِ ٱللَّـهِ وَيَقْتُلُونَ ٱلنَّبِيِّـۧنَ بِغَيْرِ ٱلْحَقِّ ۗ ذَٰلِكَ بِمَا عَصَوا۟ وَّكَانُوا۟ يَعْتَدُونَ﴾ އެބައިމީހުންނަށް މިޖަޒާއާއި އަދަބު ލިބުނީ އެބައިމީހުން އުރެދި، ނުކިޔަމަންތެރި ކަމުގައި ޙައްދުފަހަނައަޅައި ދިއުމުންނެވެ. އަދި اللهގެ އާޔަތްތަކަށް ކާފިރުވެ، އަނިޔާވެރިކަމާއެކު ނަބީބޭކަލުން ޤަތުލުކުރުމުންނެވެ. މިވަރުގަދަ ޢަޛާބު އެބައިމީހުނަށް ޙައްޤުވީ ނަބީބޭކަލުންނާމެދު އެބައިމީހުން ހިންގަމުން ދިޔަ ހުތުރުކަން ބޮޑު ޖަރީމާތަކުގެ ސަބަބުންނެވެ. \n އިބްނު މަސްޢޫދު رضي الله عنه ވިދާޅުވިއެވެ. ބަނީ އިސްރާއީލު މީހުން އެއްދުވަހު ސާޅީސް ތިން ނަބީބޭކަލުން ޤަތުލުކުރިއެވެ. އަދި އެދުވަހު ހަވީރު އެމީހުންގެ ގޮވާން ވިއްކާ ފިހާރަތައް ހުޅުވިއެވެ.'],["ހަމަކަށަވަރުން އީމާންވެއްޖެ މީސްތަކުންނާއި، ޔަހޫދީން ކަމުގައިވި މީހުންނާއި، ނަޞާރާއިންނާއި، ޞާބިއީންނާއި (މިއެންމެންގެ ތެރެއިންވެސް) الله އަށާއި އާޚިރަތް ދުވަހަށް އީމާންވެ، ޞާލިޙު ޢަމަލު ކުޅަ މީހުންގެ ވެރިރަސްކަލާނގެ ޙަޟްރަތުގައި، އެއުރެންގެ ދަރުމަ، އެއުރެންނަށް ހުށްޓެވެ. އަދި އެއުރެންގެ މައްޗަކަށް އެއްވެސް ބިރެއް ނެތެވެ. އަދި އެއުރެންނީ، ހިތާމަކުރާ ބަޔަކު ކަމުގައިވެސް ނުމެވޭމެއެވެ. (ނޯޓު: ޞާބިއީންނަކީ ދީނެއް ނެތް މީހުން ކަމަށާއި، ތަރިތަކަށާއި، މަލާއިކަތުންނަށް އަޅުކަންކުރާ މީހުން ކަމަށް ބުނެވެއެވެ.) (62)",'މިއީ ތެދުވެރި އީމާންކަން މަތީ ދެމިތިބުމަށް ހުރިހާ ދީނެއްގެ އަހުލުވެރީންނަށް ގޮވައިލެވިފައިވާ ޢާއްމު ގޮވައިލުމެކެވެ. މާނައީ: މުޙައްމަދު ﷺ އަށް ތަބަޢަވީ މީހުންނާއި، މޫސާ عليه السلام އަށް ތަބަޢަވީ ޔަހޫދީންނާއި، ޢީސާ عليه السلام އަށް ތަބަޢަވީ ނަޞާރާއިންނާއި، ޞާބިއީން (ޞާބިއީންނަކީ ޔަހޫދިންގެ ދީނާއި، ނަޞާރާއިންގެ ދީން ދޫކޮށް الله އެއްކައުވަންތަކޮށް لا إله إلا الله ކީ މީހުންނެވެ.) ގެ ތެރެއިން މުއުމިނުން ﴿فَلَهُمْ أَجْرُهُمْ عِندَ رَبِّهِمْ وَلَا خَوْفٌ عَلَيْهِمْ وَلَا هُمْ يَحْزَنُونَ﴾ އެބައިމީހުންގެ ތެރެއިން އެބައެއްގެ ޒަމާނުގައި ޝިރުކުގެ އެއްވެސް އަސަރެއް ނެތް ތެދުވެރި ސާފު އީމާނަކުން އީމާންވެ ދުނިޔޭގައި الله އަށް ކިޔަމަންތެރިވި މީހުންނަށް އެމީހުންގެ ސަވާބުން ޒައްރެއްގެ މިންވަރު ވެސް އުނިނުވެ ފުރިހަމައަށް ލިބޭނެއެވެ. އަދި ފާފަކުޅަ މީހުން ޤިޔާމަތް ދުވަހު ބިރާ ކުރިމަތިލާން ޖެހޭއިރު، އެބައިމީހުންނަށް އެއްވެސް ބިރެއް ނެތެވެ. އަދި އެބައިމީހުން ދުނިޔެއަށް ދޫކޮށްފައި ދިޔަ އެއްޗަކާ މެދު އެބައިމީހުން ހިތާމަވެސް ނުކުރާނެއެވެ. މި އާޔަތުގައި ޔަހޫދީންނާއި ނަޞާރާއިންގެ މުރާދަކީ، އެމީހުންގެ ޒަމާނުގައި އީމާންވީ މީހުންނެވެ. އެހެންކަމުން، އެމީހެއްގެ ޒަމާނުގައި މޫސާ عليه السلام ގެ ޝަރީޢަތުގައި ފުރިހަމައަށް ހިފަހައްޓައިގެން ހުރެ މަރުވި ޔަހޫދީ މީހާއާއި، ޢީސާ عليه السلام ގެޝަރީޢަތުގައި ފުރިހަމައަށް ހިފަހައްޓައިގެން ހުރެ މަރުވި ނަޞްރާނީ މީހާ މުޙައްމަދު ﷺ އުއްމަތުގެ މީހުންނާ އެކު ސުވަރުގެ ވަންނާނެއެވެ. އެހެންނަމަވެސް، ނަބީކަން ޚަތިމުކުރެއްވި މުޙައްމަދު ﷺ ރަސޫލުކަމާއިގެން ފޮނުއްވުމަށްފަހު، އިސްލާމްދީން ފިޔަވައި އެހެން ދީނެއް މާތް ﷲ ގެ ޙަޟްރަތުގައި ޤަބޫލުނުކުރެވޭނެއެވެ. އަދި އެފަދަ މީހެއްގެ ނިމުމަކީ ނަރަކައެވެ. ރަސޫލުالله ﷺޙަދީޘުކުރައްވައިފައި ވެއެވެ. "وَالَّذِي نَفْسُ مُحَمَّدٍ بِيَدِهِ ، لَا يَسْمَعُ بِي أَحَدٌ مِنْ هَذِهِ الأُمَّةِ يَهُودِيٌّ ، وَلَا نَصْرَانِيٌّ ، ثُمَّ يَمُوتُ وَلَمْ يُؤْمِنْ بِالَّذِي أُرْسِلْتُ بِهِ ، إِلَّا كَانَ مِنْ أَصْحَابِ النَّارِ" (صحيح مسلم، كتاب الإيمان، باب وجوب الإيمان برسالة النبي) (މުޙައްމަދު ﷺގެ ނަފްސު އެފަރާތެއްގެބާރުވެރިކަމުގެ ދަށުގައިވާ، މާތް الله ގަންދެއްވައި ޙަދީޘުކުރައްވަމެވެ. މިއުއްމަތުގެ އެއްވެސް މީހަކަށް، އަދި ޔަހޫދީއަކަށް ނުވަތަ ނަޞްރާނީއަކަށްވެސް، ތިމަންކަލޭގެފާނާ ބެހޭ ގޮތުން އަޑު އިވި ތިމަންކަލޭގެފާނު އެ ދީނަކާއިގެން ފޮނުއްވުނު ދީނަށް އީމާން ނުވެ މަރުވެއްޖެނަމަ މާތް الله އެމީހަކު ވައްދަވާނީ ނަރަކައަށެވެ.) (ޞަޙީޙު މުސްލިމް، ޙަދީޘު: 153 (240) ) މާތް الله ގެ އަންނަނިވި ވަޙީ ބަސްފުޅުން މިކަމަށް ތާއީދު ލިބެއެވެ. ﴿وَمَن يَبْتَغِ غَيْرَ ٱلْإِسْلَـٰمِ دِينًا فَلَن يُقْبَلَ مِنْهُ وَهُوَ فِى ٱلْءَاخِرَةِ مِنَ ٱلْخَـٰسِرِينَ﴾ (އިސްލާމްދީން ފިޔައިވައި އެހެން ދީނެއް އެދޭ މީހާގެ ފަރާތުން އެކަން ޤަބޫލުނުކުރެވޭ ހުށްޓެވެ. އަދި ޤިޔާމަތް ދުވަހު އެމީހަކު ވާނީ ގެއްލެނިވެގެންވާ މީހުންގެ ތެރެއިންނެވެ.)'],["ތިމަންރަސްކަލާނގެ ތިޔަބައިމީހުންގެ ކިބައިން ކަށަވަރުވެގެންވާ ޢަހުދު ހިއްޕަވައި، ތިޔަބައިމީހުންގެ (ބޮލާދިމާ) މައްޗަށް ޠޫރު ފަރުބަދަ އުފުއްލެވި ހިނދު، ހަނދުމަކުރާށެވެ! (އެހިނދު ތިމަންރަސްކަލާނގެ ތިޔަބައިމީހުންނަށް އެންގެވީމެވެ.) ތިޔަބައިމީހުންނަށް ތިމަންރަސްކަލާނގެ ދެއްވި އެއްޗެއްގައި (އެބަހީ: ތިމަންރަސްކަލާނގެ ފޮތުގައި) ތިޔަބައިމީހުން ގަދަޔަށް ހިފަހައްޓާށެވެ! އަދި އެފޮތުގައިވާ ގޮތް ތިޔަބައިމީހުން ހަނދުމަ ކުރާށެވެ! (އެއީ) ތިޔަބައިމީހުން ތަޤްވާވެރިވުމަށްޓަކައެވެ. (63)","އޭ ބަނީ އިސްރާއީލެވެ. ތައުރާތުގެ ޙުކުމްތައް ތަންފީޒު ކުރާނެ ކަމަށް ތިމަންރަސްކަލާނގެ ތިޔަބައިމީހުންގެ ކިބައިން ކަށަވަރުވެގެންވާ ޢަހުދެއް ހިއްޕެވުމަށް ފަހު ތިޔަބައިމީހުން އެއާ އެއްގޮތަށް ޢަމަލުކުރަން އިންކާރުކުރުމުން، ތިމަންރަސްކަލާގެ ތިޔަބައިމީހުންގެ ބޯ މައްޗަށް ޠޫރު ފަރުބަދަ އުފުއްލަވައި، ކުޑައެއް ފަދައިން ތިޔަބައިމީހުންގެ ބޯމަތީގައި އެ ފަރުބަދަ ހުރި ހިނދު ހަނދުމަކުރާށެވެ. ﴿خُذُوا۟ مَآ ءَاتَيْنَـٰكُم بِقُوَّةٍ وَٱذْكُرُوا۟ مَا فِيهِ لَعَلَّكُمْ تَتَّقُونَ﴾ އެހިނދު ތިމަންރަސްކަލާނގެ ވަޙީކުރެއްވީމެވެ. ތައުރާތުގެ ޙުކުމްތަކަށް ކަމަށް ކަމޭހިތުމާއި، ޢަޒުމާއެކީ ޢަމަލުކުރާށެވެ. އަދި އެއާމެދު ފަރުވާ ކުޑަ ނުކޮށް އޭގައި ހިފަހައްޓާށެވެ. އޭރުން، އެކަލާނގެއަށް ކިޔަމަންތެރިކަން އަދާކޮށް، އެކަލާނގެ ޢަޛާބުން ތިޔަބައިމީހުންނަށް ރައްކާތެރިވެވޭނެއެވެ."],["ދެން އޭގެފަހުން ތިޔަބައިމީހުން (އެ ޢަހުދަށް) ފުރަގަސްދީ، އެނބުރި ހިނގައްޖައީމުއެވެ. ފަހެ، اللَّه ގެ ފަޟްލުވަންތަކަމާއި، އެކަލާނގެ ރަޙްމަތްވަންތަކަން، ތިޔަބައިމީހުންގެމައްޗަށް ނުވާނަމަ، ގެއްލެނިވެގެންވާ މީހުންގެ ތެރެއިން ތިޔަބައިމީހުން ވީސްކަން ކަށަވަރެވެ. (64)","އެއަށް ފަހު ތިޔަބައިމީހުންގެ ޢަހުދު އުވާލައި، ތިމަންރަސްކަލާނގެ އަމުރުފުޅަށް ބޯލެނބުމަށް ދެކޮޅު ހެދީމުއެވެ. ފަހެ، މާތް الله އެކަލާނގެ ފަޟްލުވަންތަކަމުން ތިޔަބައިމީހުންނަށް ތައުބާނުލެއްވިނަމަ، އަދި އެކަލާނގެ ރަޙްމަތްފުޅުން ތިޔަބައިމީހުންގެ ފާފަ ނުފުއްސެވިނަމަ، ތިޔަބައިމީހުން ވީސްކަން ކަށަވަރީ ހަލާކުވެ، ދުނިޔެއާއި އާޚިރަތުގައި ގެއްލެނިވެގެންވާ މީހުންގެ ތެރެއިންނެވެ."],["އަދި ތިޔަބައިމީހުންގެ ތެރެއިން، ހޮނިހިރުދުވަހާމެދު (ދެކޮޅުވެރިވެ، ނުކިޔަމަންތެރިވުމުގައި) ޙައްދުފަހަނަޅައިދިޔަ މީހުންގެ ވާހަކަ، ތިޔަބައިމީހުންނަށް އެނގިފައިވާކަން ކަށަވަރެވެ. ފަހެ، ތިމަންރަސްކަލާނގެ، އެއުރެންނަށް އެންގެވީމެވެ. ތިޔަބައިމީހުން ދެރަވެ، ނިކަމެތި ވެގެންވާ ރާމާމަކުނުތަކަކަށް ވާށެވެ! (65)","އޭ ޔަހޫދީންނެވެ! ހޮނިހިރު ދުވަހު މަސްހިފުން ޙަރާމްކުރެއްވުމުން، ތިޔަބައިމީހުންގެ ކާބަފައިންގެ ތެރެއިން އެ ދުވަހު މަސްހިފި މީހުންނަށް ތިމަންރަސްކަލާނގެ ދެއްވި އަދަބު ތިޔަބައިމީހުންނަށް އެނގޭނެއެވެ. އެބައިމީހުން ނިކަމެތިވުމުގެ އިތުރުން ތިމަންރަސްކަލާނގެ ވަނީ އެބައިމީހުން ރާމާމަކުނަށް ބަދަލުކުރައްވައިފައެވެ."],["ފަހެ، އެކަންތަކުގެ ކުރިމަތީގައިވާ މީހުންނަށާއި، އޭގެފަހުން އަންނާނޭ މީހުންނަށް ވަރުގަދަ ޢިބްރަތެއް ކަމުގައްޔާއި، ތަޤްވާވެރިންނަށް ފުރިހަމަ ނަސޭހަތެއް ކަމުގައި ތިމަންރަސްކަލާނގެ އެކަންތައް ލެއްވީމެވެ. (66)","ފަހެ ތިމަންރަސްކަލާނގެ ދެއްވި އަދަބަކީ ހަމަލޮލުން ބެލި މީހުން އެފަދަ ކަމަކުން ދުރުކުރާނޭ، އަދި ފަހުން އައި މީހުންނަށް ޢިބްރަތަކަށް ވާނޭ އަދި الله އަށް ބިރުވެތިވާ ކޮންމެ ޞާލިޙު އަޅަކަށް ފިލާވަޅަކަށް ވާނޭ އަދަބަކަށް ތިމަންރަސްކަލާނގެ ހެއްދެވީމެވެ."],["އަދި މޫސާގެފާނު އެކަލޭގެފާނުގެ ޤައުމުގެ މީހުންގެ ގާތުގައި (މިފަދައިން) ވިދާޅުވިހިނދު، (ހަނދުމަކުރާށެވެ!) ތިޔަބައިމީހުން ގެރިއެއް ކަތިލުމަށް ހަމަކަށަވަރުން الله، ތިޔަބައިމީހުންނަށް އަމުރުކުރައްވަތެވެ. އެއުރެން ދެންނެވޫއެވެ. ފުރައްސާރަކުރެވޭ ބަޔަކު ކަމުގައި ކަލޭގެފާނު ތިމަންމެން ހައްދަވަނީތޯއެވެ؟ އެކަލޭގެފާނު ވިދާޅުވިއެވެ. (އެފަދަ ކަންތައްކުރާ) ޖާހިލުންގެ ތެރެއިން، (ވެވަޑައިނުގަތުންއެދި) ތިމަންކަލޭގެފާނު الله ގެ ޙަޟްރަތުން ރައްކާތެރިކަން ލިބިވަޑައިގަންނަވަމެވެ. (67)","އޭ ބަނީ އިސްރާއީލެވެ. ތިޔަބައިމީހުންގެ ތެރެއިން މީހަކު މަރައިލެވި، އޭނާގެ ޤާތިލަކީ ކާކުކަން ނޭނގުމުން، ގެރިއެއް ކަތިލާން ތިޔަބައިމީހުންގެ ވެރި ރަސްކަލާނގެ އަމުރުކުރައްވާ ކަމުގައި މޫސާ عليه السلام ވިދާޅުވި ހިނދު ހަނދުމަކުރާށެވެ. ﴿قَالُوٓا۟ أَتَتَّخِذُنَا هُزُوًا ۖ قَالَ أَعُوذُ بِٱللَّهِ أَنْ أَكُونَ مِنَ ٱلْجَـٰهِلِينَ﴾ އެބައިމީހުން ދެންނެވިއެވެ. ކަލޭގެފާނު އަހަރެމެންނަށް ފުރައްސާރަކުރައްވަނީ ހެއްޔެވެ؟ އަހަރެމެން ކަލޭގެފާނުގެ އަރިއަހުގައި ޤާތިލާ ބެހޭ ގޮތުން ސުވާލު ދެންނެވުމުން ކަލޭގެފާނު ތިޔަ ދައްކަވަނީ ގެރިއެއް ކަތިލާ ވާހަކައެވެ. މަރައިލެވުނު މީހާއާ ގެރިއާ ހުރީ ކޮން ގުޅުމެއް ހެއްޔެވެ؟ އެކަލޭގެފާނު ޖަވާބުގައި ވިދާޅުވިއެވެ. މީސްތަކުންނަށް މަލާމާތްކޮށް ފުރައްސާރަކުރާ މީހުންގެ ތެރެއިން ވުމުން ސަލާމަތް ކުރެއްވުން އެދި ކީރިތި الله ގެ ރައްކާތެރިކަމަށް އެދެމެވެ. މާތް اللهގެ ޙަޟްރަތުން މޫސާ عليه السلام ރައްކާތެރިކަމަށް އެދިވަޑައިގަތީ އެކަލޭގެފާނު ފުރައްސާރަކުރައްވާ ކަމުގައި އެބައިމީހުން ބުނުމުން، އެބަހުގެ ބޮޑު ކަމުންނެވެ. އެހެނީ، ނަބީބޭކަލުންނަކީ ޙައްޤު ބަސް ވިދާޅުވާ ބޭފުޅުންނެވެ. ފުރައްސާރަކުރައްވާ ބޭފުޅުންނެއް ނޫނެވެ. އެބައިމީހުންނަކީ ވިސްނޭ ބައެއްނަމަ މޫސާ عليه السلام އެވިދާޅުވި ބަސްފުޅުގެ މުރާދު އެބައިމީހުންނަށް އެނގޭނެއެވެ. އެކަލޭގެފާނު ދެއްކެވި ވާހަކަފުޅަކީ އެކަލޭގެފާނުގެ ވާހަކަފުޅެއް ނޫން ކަމާއި، اللهގެ އަމުރުފުޅު ކަން އެބައިމީހުންނަށް ސާފުވީހެވެ. އެކަލޭގެފާނު ވިދާޅުވީ إِنَّ ٱللَّهَ يَأْمُرُكُمْ (الله ތިޔަބައިމީހުންނަށް އަމުރުކުރައްވައެވެ.) އެވެ. އެހެނަސް އެބައިމީހުންނަކީ ހަމަނުޖެހުން އުފައްދާ، އަދި ގޮތްދޫނުކުރާ ޖާހިލުންނެވެ."],["އެއުރެން ދެންނެވޫއެވެ. އެއީ ކޮންކަހަލަ ގެރިއެއްކަން އަޅުގަނޑުމެންނަށް ބަޔާންކޮށްދެއްވުމަށް ކަލޭގެފާނުގެ ވެރިރަސްކަލާނގެ ޙަޟްރަތަށް ދަންނަވައިދެއްވާށެވެ! އެކަލޭގެފާނު ވިދާޅުވިއެވެ. ހަމަކަށަވަރުން، އެކަލާނގެ ވަޙީކުރައްވައި އަންގަވަތެވެ. ހަމަކަށަވަރުން އެއީ، ދުވަސްވެ މުސްކުޅިވެފައިވާ ގެރިއެއް ނޫނެވެ. ޅަގެރިއެއްވެސް ނޫނެވެ. އެ ދެމެދުގެ ގެރިއެކެވެ. ފަހެ، ތިޔަބައިމީހުންނަށް އަމުރުކުރައްވާ ކަންތައް ތިޔަބައިމީހުން ކުރާށެވެ! (68)","އެބައިމީހުން ދެންނެވިއެވެ. އަހަރުމެންނަށްޓަކައި ކަލޭގެފާނުގެ ވެރިރަސްކަލާނގެއަށް ދުޢާކޮށްދެއްވާށެވެ. އެ ގެރީގެ ސިފަތައް ބަޔާންކޮށްދެއްވާތޯއެވެ. އޭގެ އުމުރަކީ ކޮބައިތޯ އާއި، އޭގެ ސިފައަކީ ކޮބައިތޯއާއި، އެއީ ކުޑަ ނުވަތަ ބޮޑު ގެރިއެއްތޯއެވެ. މިއީ އެބައިމީހުންގެ މޮޔަކަމާއި ގޮތްދޫނުކުރުމެވެ. އެބައިމީހުން اللهގެ އަމުރުފުޅަށް ކިޔަމަންވެ، ކޮންމެ ގެރިއެއް ކަތިލިނަމަވެސް އެބައިމީހުންނަށް ފުދުނީހެވެ. ނަމަވެސް އެބައިމީހުން އެކަން އުނދަގޫކަމަކަށް ހެދުމުން، ﷲ އެބައިމީހުންނަށް އެކަން އުނދަގޫ ކުރެއްވިއެވެ. ﴿قَالَ إِنَّهُۥ يَقُولُ إِنَّهَا بَقَرَةٌ لَّا فَارِضٌ وَلَا بِكْرٌ عَوَانٌۢ بَيْنَ ذَ‌ٰلِكَ ۖ فَٱفْعَلُوا۟ مَا تُؤْمَرُونَ﴾ މާނައީ: ތިޔަބައިމީހުންނަށް މާތް الله ކަތިލާން އެންގެވި ގެރިއަކީ މާ ޅަ ގެރިއެއްވެސް، އަދި މާ މުސްކުޅި ގެރިއެއްވެސް ނޫނެވެ. އެ ދެމެދުގެ، މެދު އުމުރުގެ ގެރިއެކެވެ. ފަހެ، ތިޔަބައިމީހުންނަށް الله ކުރެއްވި އަމުރުފުޅަށް ޢަމަލުކުރާށެވެ. ޖަދަލު ގިނަ ކުރުމުން އަނެއްކާވެސް ތިޔަބައިމީހުންނަށް الله އުނދަގޫކުރައްވާނެއެވެ."],["އެއުރެން ދެންނެވޫއެވެ. އެ ގެރީގެ ކުލައަކީ ކޮބައިކަން އަޅުގަނޑުމެންނަށް ބަޔާންކޮށްދެއްވުމަށް، ކަލޭގެފާނުގެ ވެރިރަސްކަލާނގެ ޙަޟްރަތަށް ދަންނަވައިދެއްވާށެވެ! އެކަލޭގެފާނު ވިދާޅުވިއެވެ. ހަމަކަށަވަރުން، އެކަލާނގެ ވަޙީކުރައްވައި އަންގަވަތެވެ. އެއީ، ހަމަކަށަވަރުން ބަލާމީހުންނަށް އުފާވެރިކަން ދެނިވި، ރީނދޫކުލައިގެ ކުލަގަދަ ގެރިއެކެވެ. (69)","އެބައިމީހުން الله ގެ އަމުރަށް ބޯނުލަނބައި، އަނެއްކާވެސް ގޮތްދޫނުކޮށް ޖަދަލު ކުރިއެވެ. އެބައިމީހުން މޫސާ عليه السلام އަށް ދެންނެވިއެވެ. ކަލޭގެފާނުގެ ވެރިރަސްކަލާނގެއަށް ދުޢާ ކޮށް ދެއްވާށެވެ. އެ ގެރީގެ ކުލަ ބަޔާންކޮށްދެއްވާތޯއެވެ. އެއީ ހުދު ނުވަތަ ރީނދޫ ނުވަތަ ރަތް ގެރިއެއްތޯއެވެ، އަހަރުމެން އެދެނީ ގެރީގެ ކުލަ ސާފުކޮށް އެނގޭނޭހެން ބަޔާންކޮށްދެއްވުމެވެ. ﴿قَالَ إِنَّهُۥ يَقُولُ إِنَّهَا بَقَرَةٌ صَفْرَآءُ فَاقِعٌ لَّوْنُهَا تَسُرُّ ٱلنَّـٰظِرِينَ﴾ މޫސާ عليه السلام އެބައިމީހުންނަށް ވިދާޅުވިއެވެ. ތިމަންކަލޭގެފާނުގެ ވެރިރަސްކަލާނގެ ވަޙީކުރައްވަނީ އެ ގެރީގެ ކުލައަކީ ރީނދޫ ކުލަ ކަމުގައެވެ. ރީނދޫ ކުލަ ގަދަވެފައި، ސިފަ ރީތި ވާނެ ކަމުގައެވެ. އަދި އޭގެ ކުލައާއި ސިފަ ރީތި ކަމުން އެއަށް ބަލައިލި ކޮންމެ މީހަކު އުފާވާނެއެވެ."],["އެއުރެން ދެންނެވޫއެވެ. އެއީ ކޮން ގެރިއެއްކަން އަޅުގަނޑުމެންނަށް ބަޔާންކޮށްދެއްވުމަށް، ކަލޭގެފާނުގެ ވެރިރަސްކަލާނގެ ޙަޟްރަތަށް ދަންނަވައިދެއްވާށެވެ! (އެހެނީ) ހަމަކަށަވަރުން (ތިޔަ ސިފަކުރައްވާ) ގެރި އަޅުގަނޑުމެންނަށް އޮޅިއްޖެއެވެ. الله އިރާދަކުރެއްވިއްޔާ ހަމަކަށަވަރުން ތިމަންމެން ވާހުށީ (އެކަމަށް) ތެދުމަގު ލިބިގެންވާ ބަޔަކު ކަމުގައެވެ. (70)","އެބައިމީހުންގެ ގޮތް ދޫނުކުރުމާއި، ހީލަތްތެރިކަން އަނެއްކާވެސް ކުރިއަށް ނެރުނެވެ. އެމީހުން މޫސާ عليه السلام އަށް ދެންނެވިއެވެ. ގެރިތައް ވައްތަރުކަމުން އަހަރުމެނަށް އެގެރި އޮޅިއްޖެއެވެ. އެގެރި ވަކިކުރެވޭނެ ގޮތެއް ބަޔާންކޮށް ދެއްވާތޯ ކަލޭގެފާނުގެ ވެރިރަސްކަލާނގެއަށް ދަންނަވައި ދެއްވާށެވެ. އިރާދަކުރެއްވިއްޔާ އަހަރުމެންނަށް އެ ގެރި ފެންނާނެއެވެ. އިބްނު ޢައްބާސް رضي الله عنه ގެ އަރިއަހުން ރިވާވެފައިވާ މަރްފޫޢު ޙަދީޘެއްގައި ވެއެވެ. إِنَّمَا أُمِرُوْا بِأَدْنَى بَقَرَةٍ – أَيِّ بَقَرَةٍ - وَلَكِنَّهُمْ لَمَّا شَدَّدُوْا عَلَى أَنْفُسِهِمْ شَدَّدَ اللهُ عَليْهِمْ؛ وَاَيْمُ اللهِ لَو أَنَّهُمْ لَمْ يَسْتَثْنُوا مَا بُيِّنَتْ لَهُمْ آخِرَ الأَبَدِ. (رواه ابن كثير في تفسيره) (އެބައިމީހުންނަށް އެންގުނީ އާދައިގެ ގެރިއެއް - ކޮންމެވެސް ގެރިއެއް - ކަތިލާށެވެ. އެމީހުން އެކަން އުނދަގޫވާނެ ގޮތް ހަދާން ފެށުމުން މާތް الله އެމީހުންނަށް އެކަން އުނދަގޫ ކުރެއްވިއެވެ. الله ގަންދީ ހުވައިކުރައްވަމެވެ. އެމީހުން އިސްތިސްނާ ނުކުރިނަމަ - الله އިރާދަކުރެއްވިއްޔާ އޭ ނުބުނިނަމަ- ދުވަހަކުވެސް އެމީހުންނަށް އެގެރި ނުހޯދުނީހެވެ.)"],["އެކަލޭގެފާނު ވިދާޅުވިއެވެ. ހަމަކަށަވަރުން، އެކަލާނގެ ވަޙީކުރައްވައި އަންގަވަތެވެ. ހަމަކަށަވަރުން އެއީ، ދަނޑުބިމުގެ ފަސްގަނޑުޖަހާ ނިކަމެތި ގެރިއެއް ނޫނެވެ. އަދި ދަނޑަށް ފެންދޭ ގެރިއެއްވެސް ނޫނެވެ. (ޢައިބުތަކުން) ސަލާމަތް ވެގެންވާ، އޭގައި އެއްވެސް ލަފެއްނެތް ގެރިއެކެވެ. އެއުރެން ދެންނެވޫއެވެ. މިހާރު ކަލޭގެފާނު އޮޅުމެއްނެތް ސާފުބަޔާން ގެނެސްދެއްވައިފީމުއެވެ. ދެން އެއުރެން އެ ގެރި ކަތިލައިފޫއެވެ. އެއުރެންތިބީ، އެކަން ކުރާހިތަކުން ނޫނެވެ. (71)","އެގެރިއަކީ ދަނޑުގައި ފަސްގަނޑު ޖަހާން، އަދި ދަނޑަށް ފެންދޭން ވެސް ބޭނުންކުރެވޭ ގެރިއެއް ނޫނެވެ. އެގެރި ބޭނުން ކުރެވެނީ ކިރުފެލުމަށާއި ދަރިމައިކުރުމަށެވެ. ﴿مُسَلَّمَةٌ لَّا شِيَةَ فِيهَا﴾ އެގެރިއަކީ ހުރިހާ އައިބަކުން ސަލާމަތްވެގެންވާ، އޭގެ ހަމުގައި ހުރި ރީނދޫކުލަ ނޫން އެހެން ކުލައެއް ނެތް ގެރިއެކެވެ. ﴿قَالُوا۟ ٱلْـَٔـٰنَ جِئْتَ بِٱلْحَقِّ ۚ فَذَبَحُوهَا وَمَا كَادُوا۟ يَفْعَلُونَ﴾ އެ ގެރީގެ ހަޤީޤީ ސިފަ ކަލޭގެފާނު މިހާރު ތިޔަ ގެނެސްދެއްވީއެވެ. މިހާރު އަހަރެމެންނަށް އެކަމުގައި އަރާނޭ އޮޅުމެއް ނެތެވެ. މިވާހަކައަކީ އެބައިމީހުންގެ ރަސޫލާގެ ކުރިފުޅުމަތީގައި ދައްކާން ބޭއަދަބީ ވާހަކައެކެވެ. މިއިން ދޭހަވަނީ އެކަލޭގެފާނު ކުރީން އެބައިމީހުންނަށް ޙައްޤު ގޮތް ނައަންގަވާ ކަމުގައެވެ. އަދި މިހާރު ޙައްޤު ހާމަކޮށްދެއްވީ ކަމުގައެވެ. ގެރި ކަނޑައެޅި ނިމުމުން އެގެރި ނުހަނު ބޮޑު އަގުގައި ގަނެ އެ ކަތިލިއެވެ. އަގު ބޮޑުކަމުން އެމީހުން އެ ގެރި ކަތިލީ ކަތިލާ ހިތަކުން ނޫނެވެ.\n ގެރީގެ އަހުލުވެރީންގެ ވާހަކަ\n މި ގެރީގެ ވާހަކައިގައި ވަނީ މިހެންނެވެ. ބަނީ އިސްރާއީލުގައި އުޅުނު ވަރަށް މުދާ ގިނަ މުއްސަނދި މީހެކެވެ. އޭނާގެ ވާރުތަވެރިއަކަށް އޭނާގެ ބޭބެގެ ދަރި ފިޔަވައި އެހެން މީހަކު ނެތެވެ. ދެން ބޭބެގެ ދަރި ކުރި ކަމަކީ މުދާ އަވަހަށް ހޯދުމުގެ ބޭނުމުގައި އެމީހާ މަރާލީއެވެ. ދެން ރޭގަނޑު އޭނާ ނަގައިގެން ގޮސް އެމީހުންގެ ތެރެއިން މީހެއްގެ ދޮރުމަތީގައި ބޭއްވިއެވެ. އަދި ހެނދުނު ތެދުވެ އެމީހާ ބޮޑުބޭބެ މަރާލައިފައިވާކަމަށް ބުނެ ދަޢުވާކޮށް، މަރުގެ ދިޔައަށް އެދޭން ފެށިއެވެ. އެންމެ ފަހުން، މައްސަލަ ބޮޑުވެ ދެބައިމީހުން އެއްބަޔަކު އަނެއްބަޔަކާ ހަނގުރާމަކުރާން ތައްޔާރުވެއްޖެއެވެ. ދެން އެބައިމީހުންގެ ތެރޭގައި ބަސް ވިކޭ ބައެއް މީހުން ބުންޏެވެ. ތިމަންމެންގެ މެދުގައި اللهގެ ރަސޫލާ މޫސާ عليه السلام ހުންނަވަނިކޮށް އެއްބަޔަކު އަނެއް ބަޔަކަށް ޤަތުލުކުރާން ވީ ކީއްވެ ހެއްޔެވެ؟ ދެން އެބައިމީހުން މޫސާ عليه السلام ގެ އަރިއަހަށް ގޮސް ޤާތިލާ ބެހޭ ގޮތުން މާތް اللهއަށް ސުވާލުދެންނެވުމަށް އެކަލޭގެފާނަށް ދަންނަވައިފިއެވެ. އެހިނދު އެކަލޭގެފާނު އެބައިމީހުންނަށް ވިދާޅުވިއެވެ. ﴿إِنَّ اللَّـهَ يَأْمُرُكُمْ أَن تَذْبَحُوا بَقَرَةً﴾ (ހަމަކަށަވަރުން މާތް ﷲ ތިޔަބައިމީހުންނަށް އަމުރުކުރައްވަނީ ތިޔަބައިމީހުން ގެރިއެއް ކަތިލުމަށެވެ.) ދެން ގެރި ކަތިލުމަށް ފަހު، ޤަތުލުކުރެވިފައިވާ މީހާ ގައިގާ އޭގެ ބަޔަކުން ޖެހުމުން، اللهގެ އިޛުނަފުޅާއެކު، އޭނާ ތެދުވެ އެބައިމީހުންނަށް ޤާތިލު ބުނެދިނެވެ. ދެން އެބައިމީހުން ޤިޞާޞް ހިފުމުގެ ގޮތުން އޭނާ ޤަތުލުކުޅައެވެ. އަންނަނިވި އާޔަތުގައި އިޝާރާތްކުރައްވަނީ މިވާހަކައަށެވެ."],["ތިޔަބައިމީހުން މީހަކު މަރާލާފައި، އެ މަރާމެދު ދެބަސްވެ ޚިލާފުވިހިނދު، ހަނދުމަކުރާށެވެ! ތިޔަބައިމީހުން ވަންހަނާކޮށްއުޅުނު ކަންތައް، الله ހާމަކުރައްވައި، ނެރުއްވާހުށްޓެވެ. (72)","ތިޔަބައިމީހުން މީހަކު ޤަތުލުކޮށް އެކަމާމެދު ދެބަސްވެ އަރައިރުންވެ، ކޮންމެ ބަޔަކުވެސް ތިމާމެން އަމިއްލައަށް ބަރީއަވެ އަނެއްބައިމީހުންގެ ބޮލުގައި ތުހުމަތު އެޅުވި ހިނދު ތިޔަބައިމީހުން ހަނދުމަކުރާށެވެ. ހަމަކަށަވަރުން މާތް الله ޙަޤީޤީ ޤާތިލާ ބެހޭގޮތުން ތިޔަބައިމީހުން ފޮރުވައިގެން އުޅޭ ކަންތައް ފާޅުކުރައްވާނެއެވެ."],["ދެން ތިމަންރަސްކަލާނގެ ވަޙީކުރެއްވީމެވެ. އޭގެ (އެބަހީ: އެ ކަތިލި ގެރީގެ) އެތިކޮޅަކުން، އެ (މަރުވެފައިވާ) މީހާގެ ގައިގައި ތިޔަބައިމީހުން ޖަހާށެވެ! (ދެން އެއުރެން ޖެހި ހިނދު، އެމީހާ އަލުން ދިރިއްޖެއެވެ.) މަރުވެފައިވާ ތަކެތި، الله އަލުން ދިރުއްވަނީ އެފަދައިންނެވެ. އަދި ތިޔަބައިމީހުންނަށް، އެކަލާނގެ ކުޅަދުންވަންތަކަމުގެ ހެކިތައް ދައްކަވަނީވެސް، އެފަދައިންނެވެ. (އެއީ) ތިޔަބައިމީހުން ވިސްނައި ދެނެގަތުމަށްޓަކައެވެ. (73)","ފަހެ، ތިޔަބައިމީހުންގެ ނަބިއްޔާގެ ދޫފުޅުމަތިން ތިމަންރަސްކަލާނގެ ތިޔަބައިމީހުންނަށް އެންގެވީމެވެ. ޤަތުލުކުރެވިފައިވާ މީހާގެ ގައިގައި ގެރީގެ ބަޔަކުން ޖަހާށެވެ. އޭނާ ދިރިގެން ތެދުވެ ތިޔަބައިމީހުންނަށް ޤާތިލު ބުނެދޭނެއެވެ. މިއާޔަތުގައި މިވަނީ ކުރުކުރުމަށް ޓަކައި ބައެއް ވާހަކަތައް އުނިކުރެވިފައެވެ، އެއީ: ދެން، އެމީހުން އޭނާގެ ގައިގައި ޖެހުމުން އޭނާ ދިރިގެން ތެދުވެ ޤާތިލުގެ ވާހަކަ އެމީހުންނަށް ބުނެދިނެވެ. ތިޔަބައިމީހުންގެ ލޯތަކަށް ފެންނަ ގޮތަށް މާތް الله މިމީހާ ދިރުއްވި ފަދައިން ގަބުރުތަކުގައިވާ މީހުން ދިރުއްވާނެއެވެ. މަރުވެފައިވާ މީހުން އެކަލާނގެ މިފަދައިން ދިރުއްވައި، ތިޔަބައިމީހުންނަށް އެކަލާނގެ ކުޅަދުންވަންތަކަމުގެ ބައެއް ހެތްކާއި ދަލީލު ދައްކަވައެވެ. ތިޔަބައިމީހުން ވިސްނައި، އަލުން މީސްތަކުން ދިރުއްވުމަށް އެކަލާނގެ ކުޅަދުންވަންތަކަން ދެނެގަތުމަށް ޓަކައެވެ. ރިވާވެގެންވާ ގޮތުގައި ޤަތުލުވީ މީހާގެ ގައިގައި އެމީހުން ގެރީގެ ބަޔަކުން ޖެހުމުން، ކަރުގެ މައި ލޭނާރުތަކުން ލޭ ފައިބާ ޙާލު އޭނާ ތެދުވިއެވެ. އަދި އަހަރެން ޤަތުލު ކުރީ އަހަރެންގެ ބޭބެގެ މިހިރަ ދަރިއޭ ބުނުމަށްފަހު އޭނާ މަރުވެގެން ވެއްޓިއްޖެއެވެ. ދެން ޤާތިލު އަތުލައި އޭނާ ޤަތުލުކުރެވުނެވެ. އަދި އެއަށް ފަހު އެއްވެސް ޤާތިލަކަށް ވާރުތަ މުދަލުން ބައެއް ނުދެވެއެވެ. ދެން ފާހަގަކޮށްލެވޭ ނުގުތާ އަކީ، ޤަތުލުކުރެވުނު މީހާގައިގައި ގެރީގެ ބަޔަކުން ޖެހުމަށް އެބައިމީހުންނަށް މޫސާ عليه السلام އެންގެވުމެވެ. އެކަލޭފާނު އަމިއްލަފުޅަށް ނުޖައްސަވައެވެ. އެކަލޭގެފާނު ސިހުރު ހެއްދެވީކަމަށް، ނުވަތަ މަކަރު ހެއްދެވީ ކަމަށް ތުހުމަތުކޮށްފާނެތީއެވެ. އަދި މިކަމަކީ މޫސާ عليه السلام އަށް ދެއްވި ވަރުގަދަ މުޢުޖިޒާތެއްގެ ގޮތުގައި ދެމިގެން ދިއުމަށްޓަކައެވެ."],["ދެން އެއަށްފަހުގައި ތިޔަބައިމީހުންގެ ހިތްތައް ގާވެ ހަރުކަށިވިއެވެ. ފަހެ، އެ ހިތްތައް ހިލައެކޭ އެއްފަދައެވެ. ނުވަތަ އެއަށްވުރެވެސް ހަރުކަން ގަދައެވެ.(އެހެނީ) ހަމަކަށަވަރުން، އެއިން ފެން ކޯރުތައް އުފެދިގެން އަންނަ ހިލަ، ހިލަތަކުގެ ތެރެއިންވެއެވެ. އަދި ހަމަކަށަވަރުން، ފަޅިފަޅިވެގެންގޮސް އެއިން ފެން ނިކުންނަ ހިލަވެސް އޭގެތެރެއިން ވެއެވެ. އަދި ހަމަކަށަވަރުން، الله އަށް ބިރުވެތިވުމުގެ ސަބަބުން ތިރިއަށް ފައިބާ ހިލަވެސް އޭގެތެރެއިން ވެއެވެ. ތިޔަބައިމީހުން ކުރާ ޢަމަލުތަކާމެދު ޣާފިލުވެވޮޑިގެންވާ ކަލަކު ކަމުގައި الله ނުވެއެވެ. (74)","އޭ ބަނީ އިސްރާއީލެވެ. ދެން ތިޔަބައިމީހުންގެ ހިތްތައް ހަރުވެ ހިލަވިއެވެ. އަދި މަރުވެފައިވާ މީހާ ދިރުއްވުން ފަދަ އަންތަރީސް ކުރުވަނިވި މުޢުޖިޒާތްތައް ފެނުމަށް ފަހުވެސް ހަނދާންކޮށްދިނުމާއި ނަސޭހަތުގެ އަސަރު އެ ހިތްތަކަށް ނުކުރެއެވެ. އެ ހިތްތައް ހަރުވުމުގައި ހިލަފަދައެވެ. އަދި ކިއެއްތަ އެއަށްވުރެވެސް އޭގެ ހަރުކަން ބޮޑުވެ. ﴿ وَإِنَّ مِنَ ٱلْحِجَارَةِ لَمَا يَتَفَجَّرُ مِنْهُ ٱلْأَنْهَـٰرُ ۚ ﴾ އަދި ހިލަތަކުގެ ތެރޭގައި މަޑުވެ، ފަޅައިގެން ގޮސް އެއިން މީރު ފެން އަރާ ހިލަތައް ވެއެވެ. ﴿وَإِنَّ مِنْهَا لَمَا يَشَّقَّقُ فَيَخْرُجُ مِنْهُ الْمَاءُ ۚ﴾ އަދި އޭގެ ތެރޭގައި الله ގެ މަތިވެރިކަމަށް މަޑުވެ ފަޅަފަޅައިގެން ގޮސް އެއިން ކޯރުތައް ދެމޭ ހިލަތައްވެސް ވެއެވެ. ﴿وَإِنَّ مِنْهَا لَمَا يَهْبِطُ مِنْ خَشْيَةِ اللَّـهِ ۗ﴾ އަދި ހިލަތަކުގެ ތެރޭގައި الله އަށް ބިރުވެތިވުމުގެ ސަބަބުން ފަޅައިގެންގޮސް ފަރުބަދަތަކުގެ މަތީން ވެއްޓޭ ހިލަވެސް ވެއެވެ. މިހިލަތައް الله އަށް ބިރުވެތިވުމުގެ ސަބަބުން މަޑުވާއިރުވެސް، ތިޔަބައިމީހުންގެ ހިތްތައް ވަނީ ހަރުވެ ގާވެފައެވެ. މަޑުވުމެއް الله އަށް ބިރުވެތިވުމެއް ނެތެވެ. ﴿وَمَا ٱللَّـهُ بِغَـٰفِلٍ عَمَّا تَعْمَلُونَ﴾ ތިޔަބައިމީހުން ކުރާ ޢަމަލުތަކުގެ ތެރެއިން އެއްވެސް ކަމެއް الله އަށް ވަންހަނާ ވެގެން ނުވެއެވެ. އެކަލާނގެ އެ ޢަމަލުތަކަށް ތިޔަބައިމީހުންނަށް ޖަޒާ ދެއްވާނެއެވެ. މިތާނގައި މިވަނީ ވަޢީދުގެ ބަސްފުޅާއި އިންޒާރެވެ."],["ފަހެ، ތިޔަބައިމީހުންނަށް (އެބަހީ: ރަސޫލާ އާއި މުއުމިނުންގެ ގޮވާލުމަށް) އެއުރެން (އިޖާބަދީ) އީމާންވުމަށް، ތިޔަބައިމީހުން އުންމީދު ކުރަނީ ހެއްޔެވެ؟ الله ގެ ކަލާމްފުޅު އަހައި، އެއުރެން އެ ކަލާމްފުޅު ވިސްނައި ދެނެގަތުމަށްފަހު، އެއުރެން ދެނެތިބެ، ދެން އެ ކަލާމްފުޅު ބަދަލުކުރާ ބަޔަކު އެއުރެންގެ ތެރެއިން ވާކަން ކަށަވަރެވެ. (75)","ޔަހޫދީންގެ ޖަރީމާތަކާއި، އެބައިމީހުންގެ ނުބައި ޢަމަލުތަކުގެ ވާހަކައަށް ފަހު، މާތް الله މުއުމިނުންނާ މުޚާޠަބު ކުރައްވައި އަންގަވަނީ ޔަހޫދީން އީމާންވެދާނެ ކަމަށް އުއްމީދު ކުރުމަކީ ބޭކާރު ކަމެއް ކަމުގައެވެ. މިތާނގައި މާތް الله މުޚާޠަބުކުރައްވަނީ މުއުމިނުންނާއެވެ. ސުވާލަކީ އިންކާރީ އަދި ޙައިރާންކަމުގެ ސުވާލެކެވެ. މާނައީ: އޭ މުއުމިނުންނޭވެ! ތިޔަބައިމީހުންނަށް ޔަހޫދިން ކުރާ ކަންތަކާއި، އެމީހުންގެ ގޮތްދޫނުކުރުމާއި، އެމީހުން ކުރާ ވައްތަރު ވައްތަރުގެ ނުބައިކަންކަމުގެ ވާހަކަ އިވޭ ހެއްޔެވެ. އެހެނީ، ތިޔަބައިމީހުން އުއްމީދުކޮށްގެން ތިޔަ ތިބެނީ އެބައިމީހުން އިސްލާމްވެ، ތިޔަބައިމީހުންގެ ދީނަށް ވަންނާނެ ކަމުގައެވެ. އެކަމަކު، އެބައިމީހުންގެ ޙާލަކީ، މާތް الله ގެ ވަޙީބަސްފުޅު ސާފުކޮށް ބަޔާންވެގެންވާ ޙާލު އަޑު އަހައެވެ. ދެން الله ގެ ޙަޟްރަތުން ބާވައިލެއްވުނު ތައުރާތުގެ އާޔަތްތައް، ރަނގަޅަށް އެނގި، އެމީހުންގެ ސިކުނޑިއަށް އޭގެ މާނަ ދޭހަވުމަށް ފަހު، ގަސްތުގައި ނުބައި ނިޔަތުގައި، އެއާޔަތްތަކަށް ގޮތްގޮތް ހަދައި ބަދަލުގެނެއެވެ. އެ ގޮތަށް ހެދުމަކީ ނުފުއްސަވާ ވަރުގެ ނުބައިކަން ބޮޑު ފާފައެއްކަން އެނގި ތިބެއެވެ."],["އަދި އީމާންވި މީހުންނާ އެއުރެން ބައްދަލުވެއްޖެނަމަ، އެއުރެން ބުނެއުޅެނީ، ތިމަންމެން މިތިބީ އީމާންވެގެންނެވެ. އަދި އެއުރެންގެ އެއްބަޔަކު އަނެއްބަޔަކާ ބައްދަލުވެ، އެއްތަންވެއްޖެނަމަ، އެއުރެން ބުނެތެވެ. (ތައުރާތުގައި) الله ތިޔަބައިމީހުންނަށް ބަޔާންކޮށްދެއްވައި އަންގަވާފައިވާ އެންގެވުންތަކުގެ ވާހަކަ އެއުރެންނަށް (އެބަހީ: މުސްލިމުންނަށް) ތިޔަބައިމީހުން ކިޔައިދެނީ ހެއްޔެވެ؟ (އޭރުން) ތިޔަބައިމީހުންގެ ވެރިރަސްކަލާނގެ ޙަޟްރަތުގައި އެއިން ތިޔަބައިމީހުންގެ މައްޗަށް އެއުރެން (އެބަހީ: މުސްލިމުން) ޙުއްޖަތް ދައްކައިފާނެތެވެ. ފަހެ، ތިޔަބައިމީހުން ނުވިސްނަނީހެއްޔެވެ؟ (76)","ނަބިއްޔާގެ އަރިހުގައި ތިބި މުއުމިނުން ފެނި އެބައިމީހުންނާ ބައްދަލުވާ ހިނދު އެބައިމީހުން (ޔަހޫދީން) ބުނެއެވެ. ތިޔަބައިމީހުންގެ ރަސޫލާއަކީ ޙައްޤު ރަސޫލެއްކަމާއި، އެކަލޭގެފާނު ވަޑައިގަންނަވާނޭ ކަމުގެ އުފާވެރި ޚަބަރު ތައުރާތުގައި އައިސްފައިވާކަން އަހަރެމެނަށް އެނގެއެވެ. ﴿وَإِذَا خَلَا بَعْضُهُمْ إِلَىٰ بَعْضٍ قَالُوا أَتُحَدِّثُونَهُم بِمَا فَتَحَ اللَّـهُ عَلَيْكُمْ﴾ އަދި އެބައިމީހުން އެއްބަޔަކު އަނެއްބަޔަކާ އެކު އެކަހެރިވެ، މުއުމިނުންނާ ވަކިވާ ހިނދު މަގުފުރެދުމުގައި އެންމެ ކުރިއަރައި ގޮސްފައިވާ، އެބައިމީހުންގެ ވެރީން އެބައިމީހުންގެ ޔަހޫދީ އަޚުންނަށް ބުނެއެވެ. މުޙައްމަދު ﷺއާ ބެހޭ ގޮތުން ތައުރާތުގައި އައިސްފައިވާ ވާހަކަތަކުގެ ޚަބަރު ތިޔަބައިމީހުން އެމީހުންނަށް ދެނީހެއްޔެވެ؟ ﴿لِيُحَاجُّوكُم بِهِ عِندَ رَبِّكُمْ ۚ أَفَلَا تَعْقِلُونَ﴾ ރަސޫލާ ﷺގެ ތެދުކަން އެނގި ތިބެ އެކަލޭގެފާނަށް ތަބަޢަ ނުވާތީވެ، ޤިޔާމަތް ދުވަހު އެމީހުން (މުއުމިނުން)ތިޔަބައިމީހުންގެ މައްޗަށް ޙުއްޖަތް ޤާއިމު ކުރުމަށް ޓަކައެވެ. މި ނުބައި ކުށް ކުރެވުނު އިރު، އެކަން ދެނެގަންނާނެ ބުއްދިއެއް ތިޔަބައިމީހުންގެ ނެތީ ހެއްޔެވެ؟"],["އެއުރެން ސިއްރުކުރާހާ ކަންތަކާއި ފާޅުކުރާހާ ކަންތައް، الله ދެނެވޮޑިގެންވާކަން، އެއުރެން ނުދަންނަނީހެއްޔެވެ؟ (77)","މާތް الله އަށް އެއްވެސް ކަމެއް ވަންހަނާވެގެން ނުވާކަން، އެކަލާނގެ ކަލާމްފުޅަށް ބަދަލަގެނެސް، ރަސޫލު الله ﷺގެ ސިފަފުޅުތައް ވަންހަނާކުރާ އެ ޔަހޫދީންނަށް ހަމަ ނޭނގެނީ ހެއްޔެވެ؟"],["އަދި އެއުރެންގެތެރޭގައި ލިޔާންކިޔާން ނުދަންނަ މީހުންވެސްވެއެވެ. ފޮތުންވެސް، މުސްތަޙީލު އުންމީދުތަކެއް ނޫނީ އެއުރެންނަކަށް ނުފެނެއެވެ. އަދި ހީތަކެއް ކުރާކަމުގައިނޫނީ، އެއުރެން ނުވެތެވެ. (78)","އަދި ޔަހޫދީން ފިޔަވައި އެހެން ބަޔަކު ސުވަރުގެއަށް ނުވަންނާނެއޭ ބުނުން ފަދަ، އެބައިމީހުންގެ އަޙްބާރުން ދޭ އުއްމީދުތަކާއި ކުރާ ވަޢުދުތައް ފިޔަވައި ދީނުގެ އެއްވެސް ކަމެއް ނުދަންނަ ޖާހިލު ޢާއްމުންވެސް ޔަހޫދީންގެ ތެރެއިން ވެއެވެ. އެމީހުން މިވާހަކަތައް ޤަބޫލު ކުރީ އެމީހުންގެ ޖާހިލުކަން ބޮޑުކަމުންނެވެ. އެމީހުން ތިބީ ހީއާއި ވަހުމުގެ ތެރޭގައެވެ."],["ފަހެ، އެއުރެންގެ އަމިއްލަ އަތުން ފޮތްލިޔެ، މިއީ الله ގެ ޙަޟްރަތުން ބާވައިލެއްވި ފޮތޭ ބުނާ މީހުންނަށް ގެއްލުމާއި ހަލާކުހުށްޓެވެ. (އެއުރެން އެކަންކުރަނީ) ކުޑައަގެއް އެއަށް ގަތުމަށްޓަކައެވެ. ފަހެ، އެއުރެންގެ އަމިއްލަ އަތުން ލިޔުނު ތަކެތީގެ ސަބަބުން، އެއުރެންނަށް ގެއްލުމާއި ހަލާކު ހުށްޓެވެ. އަދި އެއުރެން ހޯދައިގަންނަ ތަކެތިންވެސް، އެއުރެންނަށް ގެއްލުމާއި ހަލާކުހުށްޓެވެ. (79)","ތިމާމެންގެ އަމިއްލަ އަތުން الله ގެ ފޮތުގެ (ތައުރާތުގެ) އާޔަތްތައް ބަދަލުކުރުމަށް ފަހު، އެއީ الله ބާވައިލެއްވި އާޔަތްތައް ކަމުގައި ދަޢުވާ ކުރާ، އަދި ފާޅުގައި ފާފައަށް އަރައިގަންނަ މުޖުރިމުންނަށް ނަރަކައިގެ ޢަޛާބު ހުއްޓެވެ. ﴿لِيَشْتَرُوا بِهِ ثَمَنًا قَلِيلًا ۖ﴾ އެކަމުގެ ބަދަލުގައި މި އަގެއް ނެތް ދުނިޔޭގެ ފަނާވެދަނިވި މާއްދީ ފައިދާ ލިބިގަތުމަށެވެ. ﴿فَوَيْلٌ لَّهُم مِّمَّا كَتَبَتْ أَيْدِيهِمْ وَوَيْلٌ لَّهُم مِّمَّا يَكْسِبُونَ﴾ ފަހެ، الله ގެ އާޔަތްތައް ބަދަލުކޮށް، الله އަށް އެ ނިސްބަތްކުރުމަށް އެބައިމީހުންގެ އަތްތަކުން ކުރި މަސައްކަތާއި، މިކަންކޮށް ޙަރާމް ގޮތުގައި އެބައިމީހުން ހޯދި ތަކެތީގެ ސަބަބުން އެބައިމީހުންނަށް ނަރަކައިގެ ޢަޛާބު ހުށްޓެވެ."],["އަދި އެއުރެން ބުނޫއެވެ. ޢަދަދުކުރެވިގެންވާ (އެބަހީ: މަދު) ދުވަސްކޮޅެއްގައި މެނުވީ، ނަރަކައިގެ އަލިފާން ތިމަންމެން ގަޔަކު ނުބީހޭނެތެވެ. ކަލޭގެފާނު ވިދާޅުވާށެވެ! ތިޔަބައިމީހުން الله ގެ ޙަޟްރަތުން (އެކަމަށް) ޢަހްދެއް ހިފާފައި އޮތީހެއްޔެވެ؟ އެހެންކަމަށްވަނީނަމަ، الله އެކަލާނގެ ޢަހްދުފުޅަކާ ޚިލާފުވެވޮޑިއެއް ނުގަންނަވާނެތެވެ. ނޫންނަމަ، ތިޔަބައިމީހުންނަށް އެނގިގެންނުވާ އެއްޗެއް، الله އާމެދު ތިޔަބައިމީހުން ބުނަނީހެއްޔެވެ؟ (80)","އަދި ޔަހޫދީން ބުނީ ތިމަންމެން ނަރަކައަށް ވަންނާނީ މަދު ދުވަސްތަކަކަށެވެ. އެއީ ހަތް ދުވަހަށެވެ. އެއީ ތިމަންމެން ގެރިއަށް އަޅުކަން ކުރި މުއްދަތެވެ. ﴿قُلْ أَتَّخَذْتُمْ عِندَ اللَّـهِ عَهْدًا فَلَن يُخْلِفَ اللَّـهُ عَهْدَهُ ۖ﴾ އޭ ރަސޫލާ ﷺ އެވެ. އެބައިމީހުން އެ ދައްކާވާހަތަކާ ދެކޮޅު ހައްދަވައި އިންކާރުކުރައްވާ ޙާލު ވިދާޅުވާށެވެ. ތިޔަބުނާ ގޮތަށް ހައްދަވާން މާތް الله ތިޔަބައިމީހުންނަށް ވަޢުދުވެވޮޑިގަތީހެއްޔެވެ؟ އެހެން ކަމުގައި ވަނީނަމަ، މާތް ﷲ އެކަލާނގެ ޢަހްދާއި ޚިލާފުވެވޮޑިއެއް ނުގަންނަވާނެއެވެ. ﴿أَمْ تَقُولُونَ عَلَى ٱللَّهِ مَا لَا تَعْلَمُونَ﴾ އަދި ކިއެއްތަ ތިޔަބައިމީހުން މާތް الله އަށް ނިސްބަތްކޮށް ބުހުތާން ދޮގު ހަދަނީއެވެ! ފަހެ، ތިޔަބައިމީހުން ދޮގު ހެދުމާއި، ފޮތުގެ އާޔަތްތައް ބަދަލުކުރުމާއި ދެކަމަށް އެކީ އަރައިގަންނަނީ ހެއްޔެވެ؟"],["އެހެންނަކުންނޫނެވެ. ފާފަކޮށް، އެމީހެއްގެ ކުށް އެމީހަކު ވަށާލައިފި މީހުންނީ (އެބަހީ: އެއުރެންގެ ކުށްތަކުގެ ތެރެޔަށް ގެނބިގެންފި މީހުންނީ) ނަރަކައިގެ އަހުލުވެރިންނެވެ. އެއުރެންނީ، އެތާނގައި ދެމިތިބޭނޭ މީހުންނެވެ. (81)","އެހެންނަކުން ނުވާނެއެވެ. ތިޔަބައިމީހުން ނަރަކައަށް ވަންނާނެއެވެ. އަދި ތިޔަބައިމީހުން އަބަދުގެ އަބަދަށް އެތަނުގައި ތިބޭނެއެވެ. އެހެނީ، މާތް الله އަށް ޝިރުކުކޮށް، އެމީހެއްގެ ޖަރީމާތަކާއި، ހުތުރު ޢަމަލުތައް ގިނަވެއްޖެ މީހާ ދާއިމަށް އޮންނާނީ ނަރަކައިގައެވެ."],["އަދި އީމާންވެ ޞާލިޙު ޢަމަލުތައް ކުޅަމީހުން، އެއީ ސުވަރުގޭގެ އަހުލުވެރިންނެވެ. އެއުރެންނީ، އެތާނގައި ދެމިތިބޭނޭ މީހުންނެވެ. (82)","އަދި އީމާންވެ، އީމާންކަމާ އެކު ހެޔޮ ޢަމަލުކުޅަ މީހުން ދަންނާށެވެ. ފަހެ، އެމީހުން ދެމިތިބޭނީ ސުވަރުގޭގެ ބަގީޗާތަކުގައެވެ. އުފާވެރިކަމާއެކު ނިޢުމަތް ލިބޭ ޙާލުގައެވެ. އެމީހުން ދުވަހަކުވެސް އެތަނުން ނުނިކުންނާނެއެވެ. މިއާޔަތްތަކުގައި މާތް الله ވަނީ ހެޔޮލަފާ މީހުންގެ ޖަޒާއާއި ވިއްދައިގެން ނުބައި ނުލަފާ މީހުންގެ ޖަޒާ ގެންނަވައިފައެވެ. ތަރްޣީބާއި ތަރްހީބުގައި (ޝައުޤުވެރިކުރުވުމާއި، ބިރުގެންނެވުމުގައި) ޤުރްއާނުގައި ގެންނަވާފައިވާ އުޞޫލުތަކާ އެއްގޮތަށެވެ."],["އިސްރާއީލުގެ ދަރިންގެ ކިބައިން، ތިމަންރަސްކަލާނގެ ކަށަވަރުވެގެންވާ ޢަހްދު ހިއްޕެވިހިނދު، ހަނދުމަކުރާށެވެ! އެއީ، الله އަށް މެނުވީ ތިޔަބައިމީހުން އަޅުކަން ނުކުޅައުމަށެވެ. އަދި މައިންބަފައިންނާއި، ގާތްތިމާގެ މީހުންނާއި، ޔަތީމުންނާއި، މިސްކީނުންނަށް ހެޔޮކޮށް ހިތުމަށެވެ. އަދި ތިޔަބައިމީހުން މީސްތަކުންނަށް ހެޔޮބަސްބުނާށެވެ! އަދި ތިޔަބައިމީހުން ނަމާދު ޤާއިމްކުރާށެވެ! އަދި ޒަކާތް ދޭށެވެ! ދެން ތިޔަބައިމީހުން ދެކޮޅުވެރިވެގެންވާ ޙާލު، ތިޔަބައިމީހުންގެ ތެރެއިން މަދު ބަޔަކު މެނުވީ (ޢަހްދު ފުއްދުމަށް) ފުރަގަސްދިނީއެވެ. (83)","މިތާނގައި މިވަނީ ޔަހޫދީންގެ ޖަރީމާތަކާއި، ހުތުރު ޢަމަލުތަކުގެ ތެރެއިން އެހެން ވައްތަރުތަކެއް ބަޔާންކުރައްވާން ފަށްޓަވައިފައެވެ. އެމީހުން ވަޢުދުތައް އުވާލިއެވެ. މީހުން މެރިއެވެ. މީހުންގެ މުދާތައް، ބާޠިލުގޮތުގައި ކެއުން ހުއްދަކުރިއެވެ. އަދި ދީނުގައި އެމީހުންގެ އަޚުންގެ ޙުރުމަތްތަކަށް އަރައިގަތެވެ. މާނައީ: އޭ ޔަހޫދީ ޤައުމުގެ މީހުންނޭވެ! މާތް الله ފިޔަވައި އެހެން ފަރާތަކަށް އަޅުކަން ނުކުރުމަށާއި، މައިންބަފައިންނަށް ހެޔޮކޮށް ހިތައި އެމީހުންނަށް އޯގާތެރިވެ އިޙްސާންތެރިވުމަށާއި، ގާތްތިމާގެ މީހުންނަށާއި ޔަތީމުންނަށާއި ފަޤީރުންނަށް އިޙްސާންތެރިވުމަށް ތިމަން الله ތިޔަބައިމީހުން ކުރެން ގަދަވެގެންވާ ޢަހްދު ހިއްޕެވި ހިނދު ހަނދުމަކުރާށެވެ. ﴿وَقُولُوا۟ لِلنَّاسِ حُسْنًا وَأَقِيمُوا۟ ٱلصَّلَو‌ٰةَ وَءَاتُوا۟ ٱلزَّكَو‌ٰةَ ﴾ އަދި މީސްތަކުންނާމެދު ހެޔޮގޮތުގައި މުޢާމަލާތް ކުރުމަށާއި، ރިވެތި ބަހުން ވާހަކަ ދެއްކުމަށް ތިމަންރަސްކަލާނގެ އަމުރުކުރެއްވީމެވެ. އަދި ނަމާދަށް ރައްކާތެރިވެ ފަޤީރުންނަށް ޒަކާތް ދިނުމަށް ވެސް އެންގެވީމެވެ. ﴿ثُمَّ تَوَلَّيْتُمْ إِلَّا قَلِيلًا مِّنكُمْ وَأَنتُم مُّعْرِضُونَ﴾ އެއަށް ފަހު، ތިޔަބައިމީހުން އެ ޢަހްދު އުވައިލައި، އެއަށް އެއްކޮށް އިންކާރުކުރީމުއެވެ. އެ ޢަހްދުގެ މަތީގައި ސާބިވެ ތިބި މަދު ބަޔަކު ފިޔަވައެވެ. ގޮތް ދޫނުކުރުމާއި، ކިޔަމަންތެރި ނުވުމަކީ ހަމަ ތިޔަބައިމީހުންގެ އާދައެކެވެ."],["އަދި ތިމަންރަސްކަލާނގެ ތިޔަބައިމީހުންގެ ކިބައިން ކަށަވަރުވެގެންވާ ޢަހްދު ހިއްޕެވިހިނދު ހަނދުމަކުރާށެވެ! އެއީ، ތިޔަބައިމީހުންގެ ލޭ ތިޔަބައިމީހުން ނުއޮހޮރުވުމަށެވެ. އަދި ތިޔަބައިމީހުންގެ ގޯތިގެދޮރުން ތިޔަބައިމީހުންގެ އަމިއްލަ ނަފްސުތައް ނުނެރުމަށެވެ. ދެން ތިޔަބައިމީހުން (އެކަމަށް) ހެކިވެ ތިބޭ ޙާލު (އެ ޢަހްދަށް) އެއްބަސްވެ އިޤްރާރުވީމުއެވެ. (84)","ޔަހޫދީންގެ އެހެން ޖަރީމާއެއްގެ ވާހަކައެވެ. އޭ ޔަހޫދީ ޤައުމުގެ މީހުންނޭވެ! ތިޔަބައިމީހުން އެއް ބަޔަކު އަނެއް ބަޔަކު ނުމަރާނެކަމަށާއި، ރަށުން ބޭރުކުރުމާއި، ގެއިން ނެރެލުން ފަދަ ކަންތައް ކޮށް އެއްބަޔަކު އަނެއް ބައެއްގެ ޙައްޤަށް އަރައިނުގަންނާނެ ކަމަށް ތިމަންރަސްކަލާނގެ ތިޔަބައިމީހުންގެ ކިބައިން ގަދަފަދަވެގެންވާ ޢަހްދު ހިއްޕެވި ހިނދު ހަނދުމަކުރާށެވެ. ﴿ثُمَّ أَقْرَرْتُمْ وَأَنتُمْ تَشْهَدُونَ﴾ ދެން ތިޔަބައިމީހުން އެ ޢަހްދު ޤަބޫލުކޮށް، އޭގައި ހިފެހެއްޓުން ލާޒިމުކަމަށް ތިޔަބައިމީހުންގެ އަމިއްލަ ނަފުސުތަކުގެ މައްޗަށް ހެކިވާ ޙާލު އެ ޢަހްދަށް ބޯލަނބާން ޖެހޭނެކަމަށް އެއްބަސްވީމުއެވެ."],["އޭ ޔަހޫދީ ޤައުމުގެ މީހުންނޭވެ! ދެން ހަމަ ތިޔަބައިމީހުން، ތިޔަބައިމީހުންގެ އަމިއްލަ ނަފްސުތައް މަރައި، އަދި ތިޔަބައިމީހުންގެ ބަޔަކު، އެއުރެންގެ ގޯތިގެދޮރުން ނެރެލައި ތިޔަހަދަނީއެވެ. އެއީ، ފާފަވެރިކަމާއި ޢަދާވާތްތެރިކަމުގެ ގޮތުން އެއުރެންގެ މައްޗަށް ތިޔަބައިމީހުން އެއްބަޔަކު އަނެއްބަޔަކަށް ވާގިވެރިވެ، އެހީތެރިވާ ޙާލުގައެވެ. އަދި އެއުރެންގެ ތެރެއިން ހައްޔަރުވެވޭ މީހުން ތިޔަބައިމީހުންގެ ގާތަށް އަތުވެއްޖެނަމަ، ތިޔަބައިމީހުން އެއުރެންގެ ފިދްޔަ ދީ، އެއުރެން ސަލާމަތްކުރެތެވެ. އަދި (އެއުރެންގެ ގޯތިގެދޮރުން) އެއުރެން ނެރެލުމީ، ތިޔަބައިމީހުންގެ މައްޗަށް ޙަރާމްވެގެންވާ ކަމެކެވެ. ފަހެ، ފޮތުން ބަޔަކަށް ތިޔަބައިމީހުން އީމާންވެ، އަނެއްބަޔަށް ކާފިރުވަނީ ހެއްޔެވެ؟ ފަހެ، ތިޔަބައިމީހުންގެ ތެރެއިން އެކަންތައްކުރާ މީހުންގެ ޖަޒާއަކީ، ދުނިޔޭގެ ޙަޔާތުގައި ދެރަކަމާއި ނިކަމެތިކަން ލިބުންކަމުގައި މެނުވީ ނުވެއެވެ. އަދި ޤިޔާމަތް ދުވަހުން ގަދަފަދަ ޢަޛާބުގެ ތެރެޔަށް އެއުރެން ފޮނުއްވާހުށްޓެވެ. އަދި ހަމަކަށަވަރުން، ތިޔަބައިމީހުންކުރާ ޢަމަލުތަކާމެދު ޣާފިލުވެވޮޑިގެންވާ ކަލަކު ކަމުގައި اللَّه ނުވެއެވެ. (85)","އެއަށްފަހު ތިޔަބައިމީހުން ޢަހްދު އުވާލީމުއެވެ. އަދި އެ ޢަހްދަށް އެއްވެސްގޮތަކަށް ބަލައިލުމެއް ނެތި، އަދި اللهގެ އަމުރުފުޅަށް ބޯލެނބުމެއްވެސް ނެތި، ދީނުގައި ތިޔަބައިމީހުންގެ އަޚުން މަރައި، އެމީހުން ގެއިން ނެރެ ފައްސައިލީމުއެވެ. ﴿تَظَـٰهَرُونَ عَلَيْهِم بِٱلْإِثْمِ وَٱلْعُدْوَ‌ٰنِ﴾ އެމީހުން އަނިޔާވެރިކަމާއެކު ޤަތުލުކޮށް، ގެއިން ނެރެލުމުގައި ތިޔަބައިމީހުން އެއްބަޔަކު އެނެއް ބަޔަކަށް އެހީތެރިވީމުއެވެ. ﴿وَإِن يَأْتُوكُمْ أُسَـٰرَىٰ تُفَـٰدُوهُمْ ﴾ ތިޔަބައިމީހުންގެ ބައިވެރީންގެ އަތްދަށުގައި ހަނގުރާމައިގެ އަސީރުންގެ ގޮތުގައި އެބައިމީހުން ވެއްޖެނަމަ، ފައިސާ ޚަރަދުކޮށް ފިދްޔަ ދީގެން ތިޔަބައިމީހުން އެމީހުން ސަލާމަތްކުރަމުއެވެ. ﴿وَهُوَ مُحَرَّمٌ عَلَيْكُمْ إِخْرَاجُهُمْ ۚ ﴾ އެމީހުން ގެއިން ނެރެ، އެމީހުންގެ ވަޒަނުން ބޭރުކޮށްލުމަކީ ތިޔަބައިމީހުންގެ މައްޗަށް ޙަރާމްކަމަކަށް ވާއިރުއެވެ. ﴿أَفَتُؤْمِنُونَ بِبَعْضِ ٱلْكِتَـٰبِ وَتَكْفُرُونَ بِبَعْضٍ ۚ﴾ ތިޔަބައިމީހުން ތައުރާތުގެ ޙުކުމްތަކުގެ އެއްބަޔަށް އީމާންވެ އަނެއްބަޔަށް ކާފިރުވަނީ ހެއްޔެވެ؟ ﴿فَمَا جَزَآءُ مَن يَفْعَلُ ذَ‌ٰلِكَ مِنكُمْ إِلَّا خِزْىٌ فِى ٱلْحَيَو‌ٰةِ ٱلدُّنْيَا﴾ ފަހެ، ތައުރާތުގެ އެއްބަޔަށް އީމާންވެ، އަނެއް ބަޔަށް ކާފިރުވާ މީހާއަށް ޖަޒާގެ ގޮތުގައި ދުނިޔޭގައި ނިކަމެތިކަމާއި، الله ގެ ކޯފާ ފިޔަވައި އެހެން އެއްޗެއް ނުލިބޭނެއެވެ. ﴿وَيَوْمَ ٱلْقِيَـٰمَةِ يُرَدُّونَ إِلَىٰٓ أَشَدِّ ٱلْعَذَابِ ۗ وَمَا ٱللَّهُ بِغَـٰفِلٍ عَمَّا تَعْمَلُونَ﴾ އަދި ޤިޔާމަތް ދުވަހު އެބައިމީހުންނަށް ދެވޭނީ އެންމެ ގަދަފަދަވެގެންވާ ޢަޛާބެވެ. އެއީ އަބަދުގެ އަބަދަށް ނަރަކައިގައި ތިބުމެވެ. މާތް الله އެބައިމީހުންނަށް ރަނގަޅަށް ބައްލަވައިވޮޑިގަންނަވައެވެ. އަދި އެބައިމީހުން ކުރާ ހުތުރުކަން ބޮޑު ޢަމަލުތަކާ މެދު ޣާފިލުވެވޮޑިއެއް ނުގަންނަވައެވެ."],["އެއުރެންނީ، އާޚިރަތުގެ ބާއްޖަވެރިކަމުގެ ބަދަލުގައި، ދުނިޔޭގެ ދިރިއުޅުން ހޯދައިގަތް މީހުންނެވެ. ފަހެ، އެއުރެންގެ ކިބަޔަކުން ޢަޛާބެއް ލުޔެއް ނުކުރައްވާހުށްޓެވެ. އަދި ނަޞްރު ލިބޭނޭ ބަޔަކު ކަމުގައިވެސް، އެއުރެން ނުވެތެވެ. (86)","އެބައިމީހުންނީ އެމީހުންގެ މޮޔަކަމުން އާޚިރަތުގެ ބަދަލުގައި ދުނިޔެ ހޯދައި، އާޚިރަތުގެ ދާއިމީ ނިޢުމަތުގެ މައްޗަށް ދުނިޔޭގެ ފަނާވަނިވި ނިޢުމަތަށް އިސްކަން ދިން މީހުންނެވެ. ޤިޔާމަތް ދުވަހު އެބައިމީހުންނަށް ދެވޭ ޢަޛާބު ލުއި ނުކުރެވޭނެއެވެ. ﴿فَلَا يُخَفَّفُ عَنْهُمُ ٱلْعَذَابُ وَلَا هُمْ يُنصَرُونَ﴾ އަދި ހިނދުކޮޅަކަށްވެސް އެ ޢަޛާބު މެދުނުކެނޑޭނެއެވެ. އަދި اللهގެ ޢަޛާބުން އެބައިމީހުން މިންޖުކުރާން ވާގި ދޭނޭ ފަރާތެއްވެސް ނުވާނެއެވެ."],["ހަމަކަށަވަރުން، ތިމަންރަސްލާނގެ މޫސާގެފާނަށް ފޮތް (އެބަހީ: ތައުރާތު) ދެއްވީމެވެ. އަދި އެކަލޭގެފާނަށް ފަހުގައި ވިދިވިދިގެން ރަސޫލުބޭކަލުން ފޮނުއްވީމެވެ. އަދި މަރްޔަމުގެފާނުގެ ދަރިކަލުން ޢީސާގެފާނަށް ތިމަންރަސްކަލާނގެ ފާޅުވެގެންވާ މުޢުޖިޒާތްތައް ދެއްވީމެވެ. އަދި ރޫޙުލްޤުދްސިގެ އެހީފުޅުން އެކަލޭގެފާނަށް ގަދަކަން ދެއްވީމެވެ. ފަހެ، ތިޔަބައިމީހުންގެ ނަފްސުތައް ނޭދޭ ކަމަކާއިގެން ތިޔަބައިމީހުންގެ ގާތަށް ރަސޫލަކު ވަޑައިގެންފި ކޮންމެ ހިނދެއްގައި (އެކަމަށް އިޖާބަނުދީ) ތިޔަބައިމީހުން ބޮޑާވެގަންނަނީ ހެއްޔެވެ؟ ފަހެ، ތިޔަބައިމީހުން އޭގެ ބަޔެއް ރަސޫލުން ދޮގުކުޅައީމުއެވެ. އަނެއްބައި ރަސޫލުން ޤަތުލުކުޅައީމުއެވެ. (87)","އަނެއްކާވެސް ޔަހޫދީންގެ އެހެން ޖަރީމާތަކެއް ބަޔާންކުރައްވަނީއެވެ. އެއީ އެބައިމީހުން اللهގެ އާޔަތްތަކަށް އިންކާރުކޮށް ނަބީބޭކަލުން ޤަތުލުކުރުމެވެ. މާނައީ: ކީރިތި الله އެކަލާނގެ ރަސޫލާ މޫސާ عليه السلام އަށް ތައުރާތު ދެއްވައި، އެކަލޭގެފާނަށް ފަހު ގިނަ ރަސޫލުންތަކެއް ފޮނުއްވިއެވެ. ﴿وَءَاتَيْنَا عِيسَى ٱبْنَ مَرْيَمَ ٱلْبَيِّنَـٰتِ وَأَيَّدْنَـٰهُ بِرُوحِ ٱلْقُدُسِ ۗ﴾ އަދި ތިމަންރަސްކަލާނގެ މަރުވެފައިވާ މީހުން ދިރުއްވުމާއި، ލޯފަން މީހުން ރަނގަޅު ކުރުން ފަދަ ފާޅުކަން ބޮޑު މުޢުޖިޒާތްތައް ޢީސާ عليه السلام އަށް ދެއްވައި، އެންމެ މާތް މަލާއިކަތްބޭކަލުންގެ ތެރޭގައި ހިމެނިވަޑައިގަންނަވާ ޖިބްރީލު عليه السلام ފޮނުއްވައި އެކަލޭގެފާނަށް ބާރުދެއްވީމެވެ. ﴿أَفَكُلَّمَا جَاءَكُمْ رَسُولٌ بِمَا لَا تَهْوَىٰ أَنفُسُكُمُ اسْتَكْبَرْتُمْ فَفَرِيقًا كَذَّبْتُمْ وَفَرِيقًا تَقْتُلُونَ﴾ އޭ ޔަހޫދީ ޤައުމުގެ މީހުންނޭވެ. ތިޔަބައިމީހުން ހިތް ނުރުހޭ ކަންތައްތަކާއިގެން ރަސޫލަކު ވަޑައިގަންނަވާ ކޮންމެ ފަހަރަކު ތިޔަބައިމީހުން އެބޭކަލަކަށް އީމާންނުވެ އަދި އެބޭކަލަކުގެ ބަސްފުޅު ތެދުނުކޮށް ބޮޑާވެގަނެއެވެ. ތިޔަބައިމީހުން އޭގެ ތެރެއިން ބައެއް ބޭކަލުން ދޮގުކުޅައިރު، އަނެއްބައި ބޭކަލުން ޤަތުލުކުޅައީއެވެ. ތިޔަބައިމީހުން އެ އީމާންކަމަކަށް ދަޢުވާކުރާ އީމާންކަމަކީ މިއީހެއްޔެވެ؟"],["އެއުރެން ބުނީ ތިމަންމެންގެ ހިތްތައްވަނީ އުރައެއްލެވި ބަންދުވެފައެވެ. އެހެނެއްނޫނެވެ. އެއުރެންގެ ކާފިރުކަމުގެ ސަބަބުން، اللَّه އެއުރެންނަށް ލަޢުނަތްލެއްވީއެވެ. ފަހެ، އެއުރެން އީމާންވަނީ ވަރަށްވެސް ކުޑަކޮށެވެ. (88)","އަދި ނަބީކަން ޚަތިމުކުރެއްވި ސާހިބާ ﷺ އަށް އޭގެ ތެރެއިން ބަޔަކު ދެންނެވިއެވެ. ކަލޭގެފާނު ތިޔަވިދާޅުވާ ގިނަ އެއްޗެހި އަހަރުމެންނަކަށް ނޭނގެއެވެ. އެމީހުން މިހެން ބުނީ މަލާމާތާއި ފުރައްސާރަކުރާ ގޮތަށެވެ. ފަހެ، ކަން އޮތީ އެމީހުން ބުނި ގޮތަކަށް ނޫނެވެ. އަދި ކިއެއްތަ އެބައިމީހުންނީ މާތް الله އެބައިމީހުންގެ ކުށުގެ ސަބަބުން ރަޙްމަތުން ބޭރު ކުރައްވައިފައިވާ ބައެކެވެ. އެބައިމީހުންގެ ތެރެއިން އީމާންވީ މަދު ބައެކެވެ."],["އަދި އެއުރެންނާ އެކުގައިވާ ފޮތްތައް (އެބަހީ: ތައުރާތާއި އިންޖީލު) ގަބޫލުކޮށް ތެދުކުރާގޮތުގައި الله ގެ ޙަޟްރަތުން އެއުރެންނާހަމަޔަށް ފޮތެއް (އެބަހީ: ޤުރްއާން) އައިހިނދު (އެފޮތް އެއުރެން ދޮގުކުރޫއެވެ.) އޭގެ ކުރިން، އެއުރެން، ކާފިރުވެގަތް މީސްތަކުންގެ މައްޗަށް ނަޞްރު އެދޭކަމުގައި ވޫއެވެ.ދެން އެއުރެންނަށް އެނގިފައިވާ ޙައްޤު ގޮތް އެއުރެންނާހަމަޔަށް އައިހިނދު އެއަށް އެއުރެން ކާފިރުވޫއެވެ. ފަހެ، ކާފަރުންގެ މައްޗަށް الله ގެ ލަޢުނަތް ހުށްޓެވެ. (89)","ޔަހޫދީންގެ ގާތަށް، އެބައިމީހުންގެ އަތުގައި އޮތް ފޮތުގައި (ތައުރާތުގައި) އައިސްފައިވާ، ނަބީކަން ޚަތިމުކުރެއްވި ސާހިބާ ﷺނަބީކަމާއިގެން ވަޑައިގަތުމުންނާއި، އެކަލޭގެފާނުގެ ގޮތްކޮޅުތަކާއި ސިފަފުޅުތައް ތެދުކަން ބަޔާންކުރާ ފޮތެއް އައުމުން، ﴿وَكَانُوا۟ مِن قَبْلُ يَسْتَفْتِحُونَ عَلَى ٱلَّذِينَ كَفَرُوا۟﴾ އެފޮތް ބާވައިލެއްވުމުގެ ކުރިން ފަހު ޒަމާނުގެ ނަބިއްޔާ އާއިއެކު އެބައިމީހުންނަށް ކާފަރުންގެ މައްޗަށް ނަޞްރުދެއްވުން އެދި އެބައިމީހުން ދިޔައީ ﷲގެ ޙަޟްރަތުގައި ދަންނަވަމުންނެވެ. ﴿فَلَمَّا جَآءَهُم مَّا عَرَفُوا۟ كَفَرُوا۟ بِهِۦ ۚ فَلَعْنَةُ ٱللَّهِ عَلَى ٱلْكَـٰفِرِينَ﴾ ފަހެ، އެބައިމީހުންގެ ގާތަށް، އެބައިމީހުންނަށް އެބޭފުޅެއްގެ ސިފަފުޅުތައް ތައުރާތުން އެނގިފައިވާ، މުޙައްމަދު ﷺ ނަބީކަމާއިގެން ވަޑައިގަތުމުން، ހަސަދައާއި، ރުޅި އިސްކޮށް އެބައިމީހުން އެކަލޭގެފާނުގެ ރަސޫލުކަން ޤަބޫލުކުރުމަށް އިންކާރުކުރިއެވެ. އެބައިމީހުން ހީކޮށްގެން ތިބީ އެނަބިއްޔާ ވަޑައިގަންނަވާނީ ބަނީ އިސްރާއީލުން ކަމަށެވެ. ނަމަވެސް ޢަރަބީންގެ ތެރެއިން އެކަލޭގެފާނު ފޮނުއްވުމުން އެބައިމީހުން ޙަސަދަވެރިވެ ކާފިރުވިއެވެ. ފަހެ، އެބައިމީހުންގެ މައްޗަށް اللهގެ ލަޢުނަތް ހުށްޓެވެ. ލަޢުނަތުގެ މާނައަކީ: اللهގެ ރަޙްމަތުން ބޭރުކޮށްލުމެވެ."],["އެއުރެންގެ ނަފްސުތައް އެކަމަކަށް ވިއްކައިލި ކަމެއްގެ ނުބައިކަން ބޮޑުކަމާއެވެ! އެއީ، الله ބާވައިލެއްވި ތަކެއްޗަށް (އެބަހީ: ޤުރްއާނަށް) އެއުރެން ކާފިރުވުމެވެ. (އެއުރެން އެ ކާފިރުވީ) الله ގެ ފަޟްލުވަންތަކަމުން އެކަލާނގެ އަޅުތަކުންގެ ތެރެއިން އެކަލާނގެ އިރާދަކުރެއްވި ބަޔަކުގެ މައްޗަށް ބާވައިލެއްވި ބާވައިލެއްވުމަށް ޙަސަދަވެރިވުމުގެ ގޮތުންނެވެ. ދެން ކޯފާގެ މައްޗަށް ކޯފާ އާއިގެން އެއުރެން އެނބުރި އަތުވެއްޖައޫއެވެ. އަދި ކާފަރުންނަށް ހުރީ އިހާނަތްތެރިކަން ދެނިވި ޢަޛާބެވެ. (90)","އެމީހުން އެ އަގެއް ނެތް ކަމަކަށްޓަކައި އަމިއްލަ ނަފުސުތައް ވިއްކައިލި ކަމެއްގެ ނުބައިކަމާއެވެ. އެއީ، ރަސޫލުކަން ޚަތިމުކުރެއްވި ރަސޫލާ ﷺ އަށް ކާފިރުވުމެވެ. ﴿بَغْيًا أَن يُنَزِّلَ ٱللَّهُ مِن فَضْلِهِۦ عَلَىٰ مَن يَشَآءُ مِنْ عِبَادِهِۦ ۖ﴾ އެކަލޭގެފާނުގެ މައްޗަށް މާތް الله ކީރިތި ޤުރްއާން ބާވައިލައްވައި، އެމަތިވެރި ޝަރަފު އެކަލޭގެފާނަށް ޚާއްޞަކުރެއްވި ކަމަށްޓަކައި އެކަލޭގެފާނަށް އެބައިމީހުން ޙަސަދަވެރިވީއެވެ. ﴿فَبَآءُو بِغَضَبٍ عَلَىٰ غَضَبٍ ۚ وَلِلْكَـٰفِرِينَ عَذَابٌ مُّهِينٌ﴾ ފަހެ، އެބައިމީހުން اللهގެ ކަލާމްފުޅު ބަދަލުކުރީތީ މާތް الله އެބައިމީހުންގެ މައްޗަށް ކުރީންވެވޮޑިގަތް ކޯފާގެ މައްޗަށް އަނެއްކާވެސް އެބައިމީހުންނަށް ކޯފާ ޙައްޤުވިއެވެ. މި ޔަހޫދީ ކާފިރުންނަށް ނިކަމެތިކަމާއި، ގަދަފަދަވެގެންވާ ޢަޛާބު ހުށްޓެވެ."],["އަދި الله ބާވައިލެއްވި ފޮތަށް (އެބަހީ: ޤުރްއާނަށް) ތިޔަބައިމީހުން އީމާންވާށޭ އެއުރެންގެ ގާތުގައި ބުނެފިނަމަ، އެއުރެން ބުނެތެވެ. ތިމަންމެން އީމާންވާނީ، ތިމަންމެންގެ މައްޗަށް ބާވައިލެއްވި ފޮތަށެވެ. އޭގެފަހުން ބާވައިލެއްވި ފޮތަށް (އެބަހީ: ޤުރްއާނަށް) އެއުރެން ކާފިރުވަނީ، އެއުރެންނާ އެކުގައިވާފޮތް (އެބަހީ: ތައުރާތު) ތެދުކުރާ ޙައްޤު ފޮތްކަމުގައި، އެ ޤުރްއާން ވާ ޙާލުގައެވެ. ކަލޭގެފާނު ވިދާޅުވާށެވެ! ތިޔަބައިމީހުން މުއުމިނުން ކަމުގައިވަނީނަމަ، މީގެކުރީގައި ތިޔަބައިމީހުން اللَّه ގެ ނަބިއްޔުން ޤަތުލުކޮށް އުޅުނީ ފަހެ، ކީއްވެގެންހެއްޔެވެ؟ (91)","މުއުމިނުން އެބައިމީހުން ކައިރީގައި މުޙައްމަދު ﷺ ގެ މައްޗަށް މާތް الله ބާވައިލެއްވި ކީރިތި ޤުރްއާނަށް އީމާންވާށޭ ބުނުމުން އެބައިމީހުން ބުނެއެވެ. ތިމަންމެން އީމާންވާނީ ތިމަންމެންގެ ނަބިއްޔާ މުސާ عليه السلام ގެ މައްޗަށް ބާވައިލެއްވި ތައުރާތަށެވެ. ﴿وَيَكْفُرُونَ بِمَا وَرَآءَهُۥ وَهُوَ ٱلْحَقُّ مُصَدِّقًا لِّمَا مَعَهُمْ ۗ قُلْ فَلِمَ تَقْتُلُونَ أَنۢبِيَآءَ ٱللَّهِ مِن قَبْلُ إِن كُنتُم مُّؤْمِنِينَ﴾ އަދި އެފޮތް ފިޔަވައި މާތް ﷲ ރަސޫލުބޭކަލުންގެ މައްޗަށް ބާވައިލެއްވި ސަމާވީ ފޮތްތަކަށް، ވަކިން ޚާއްޞަކޮށް ކީރިތި ޤުރްއާނަށް، އެބައިމީހުން ކާފިރު ވިއެވެ. އެޤުރްއާނަކީ އެބައިމީހުން އަތުގައި އޮތް ފޮތް ކަމުގައިވާ ތައުރާތު ތެދުކުރާ އެއްޗަކަށް ވާއިރުވެސް މެއެވެ. އެހެނީ، الله ބާވައިލައްވާ ފޮތްތަކަކީ اللهގެ އެއްކައުވަންތަކަމާއި، އާޚިރަތް ދުވަހާއި، އަލުން ދިރުއްވުމާއި، މަޙްޝަރުކުރެއްވުމަށް އީމާންވުން ފަދަ އުޞޫލުތަކުގައި އެއްފޮތް އަނެއް ފޮތުގައިވާ ވާހަކަތައް ތެދުކުރާ ފޮތްތަކެކެވެ. އޭ މުޙައްމަދު ﷺއެވެ! އެބައިމީހުންނަށް ވިދާޅުވާށެވެ. ތިޔަބައިމީހުން އީމާންކަމުގެ ދައުވާކުރާއިރު، ނަބީބޭކަލުން ޤަތުލުކުރަނީ ކީއްވެހެއްޔެވެ؟ اللهގެ ޙަޟްރަތުގައި އެންމެ ބޮޑެތި ފާފަތަކުގެ ތެރޭގައި ހިމެނޭ ކަމަކަށް އެކަން ވާއިރުއެވެ."],["އަދި ހަމަކަށަވަރުން، ބަޔާންވެގެންވާ މުޢުޖިޒާތަކާއިގެން މުސާގެފާނު ތިޔަބައިމީހުންގެގާތަށް ވަޑައިގަތެވެ. ދެން އެކަލޭގެފާނު ދުރަށްވަޑައިގަތުމަށްފަހު، ތިޔަބައިމީހުން، ގެރިއަކީ އިލާހަކު ކަމުގައި ބަލައިގެން އުޅުނީމުއެވެ. (އެއީ) އަނިޔާވެރި ބަޔަކުކަމުގައި ތިޔަބައިމީހުންވާ ޙާލުގައެވެ. (92)","މޫސާ عليه السلام ތިޔަބައިމީހުންގެ ގާތަށް އަލިގަދަ، ފާޅުކަން ބޮޑު ހެކިތަކާއިގެން ވަޑައިގަތުމަށްފަހު، އެކަލޭގެފާނު ޠޫރު ފަރުބަދައަށް ވަޑައިގަތުމުން ތިޔަބައިމީހުން ގެރިއަށް އަޅުކަން ކުރީމުއެވެ. އެއަށް އަޅުކަން ކޮށްގެން ތިޔަބައިމީހުންގެ އަމިއްލަ ނަފްސުތަކަށް އަނިޔާވެރިވީމުއެވެ. ތިޔަބައިމީހުންގެ ނަބިއްޔާއާއި ތިޔަބައިމީހުންގެ ފޮތާމެދު ތިޔަބައިމީހުންގެ ޢަމަލުތައް ހުރީ މިހެން ކަމުގައިވާއިރު، ތިޔަބައިމީހުން އީމާންކަމުގެ ދަޢުވާ ކުރަނީ ކިހިނަކުން ހެއްޔެވެ؟ މިއާޔަތުގައި މިވަނީ އެބައިމީހުންގެ ބަސް نُؤْمِنُ بِمَا أُنزِلَ عَلَيْنَا (އަހަރުމެންގެ މައްޗަށް ބާވައިލެއްވުނު ފޮތަށް އަހަރުމެން އީމާންވަމުއެވެ.) ދޮގުކުރައްވައިފައެވެ."],["އަދި ތިމަންރަސްކަލާނގެ ތިޔަބައިމީހުންގެ ކިބައިން ކަށަވަރުވެގެންވާ ޢަހްދު ހިއްޕަވައި، އަދި ތިޔަބައިމީހުންގެ މައްޗަށް ޠޫރު ފަރުބަދަ އުފުއްލެވިހިނދު ހަނދުމަކުރާށެވެ! (އެހިނދު ތިމަންރަސްކަލާނގެ ތިޔަބައިމީހުންނަށް އެންގެވީމެވެ.) ތިޔަބައިމީހުންނަށް ތިމަންރަސްކަލާނގެ ދެއްވި އެއްޗެއްގައި، (އެބަހީ: ފޮތުގައި) ތިޔަބައިމީހުން ގަދަޔަށް ހިފަހައްޓާށެވެ! އަދި (ތިޔަބައިމީހުންނަށް ކުރެވޭ އަމުރުތައް) ތިޔަބައިމީހުން އަހާށެވެ! އެއުރެން ދެންނެވޫއެވެ. ތިމަންމެން (ތިޔަ ބަސްފުޅު) އަހައި (ތިޔަ އަމުރުފުޅަށް) ނުކިޔަމަންތެރިވެ އުރެދިއްޖައީމުއެވެ. އަދި އެއުރެންގެ ކާފިރުކަމުގެ ސަބަބުން، ގެރިއަށް އަޅުކަންކުރުމުގެ ލޯބި އެއުރެންގެ ހިތްތަކުގައިވަނީ ވަރުގަދައަކަށް ހިފައިފައެވެ. ކަލޭގެފާނު ވިދާޅުވާށެވެ! (ތިޔަބުނާހެން) ތިޔަބައިމީހުންނީ، އީމާންވާ ބަޔަކުކަމުގައި ވަނީނަމަ، ތިޔަބައިމީހުންގެ އީމާންކަން، އެކަމަކަށް ތިޔަބައިމީހުންނަށް އަމުރުކުރާ ކަމެއްގެ ނުބައިކަން ބޮޑުކަމާއެވެ! (93)","﴿وَإِذْ أَخَذْنَا مِيثَـٰقَكُمْ وَرَفَعْنَا فَوْقَكُمُ ٱلطُّورَ خُذُوا۟ مَآ ءَاتَيْنَـٰكُم بِقُوَّةٍ وَٱسْمَعُوا۟ ۖ﴾ އޭ ޔަހޫދީ ޤައުމުގެ މީހުންނޭވެ! ތައުރާތުގައިވާ ތަކެއްޗަށް ޢަމަލުކުރުމަށް ތިޔަބައިމީހުންގެ ކާބަފައިން ކުރެން ތިމަންރަސްކަލާނގެ ހިއްޕެވި ގަދަފަދަވެގެންވާ ޢަހްދު ހަނދާންކުރާށެވެ. އަދި ތިޔަބައިމީހުންގެ ބޯ މައްޗަށް ޠޫރު ފަރުބަދަ އުފުއްލަވައިފައި ތިމަންރަސްކަލާނގެ ތިޔަބައިމީހުންނަށް ވަޙީކުރެއްވީމެވެ. މިޙުކުމްތަކުގައި (ތައުރާތުގައިވާ ޙުކުމްތައް) ކަމަށްކަމޭހިތުމާއި، ހީވާގިކަމާއި، ޢަޒުމާއި، ސާބިތުކަމާއެކީގައި ހިފާށެވެ. އަދި ކަނުލައި އަހައި ޤަބޫލުކުރާށެވެ. އެހެން ނޫންނަމަ، ތިޔަބައިމީހުންގެ މައްޗަށް ފަރުބަދަ ވައްޓަވައި ތިޔަބައިމީހުން ޗިސްކުރައްވާހުށީމެވެ. ﴿قَالُوا۟ سَمِعْنَا وَعَصَيْنَا﴾ އެބައިމީހުން ދެންނެވިއެވެ. ތިމަންމެން އަޑުއަހައިފީމެވެ. އަދި ތިމަންމެން އުރެދިއްޖައީމެވެ. ﴿وَأُشْرِبُوا۟ فِى قُلُوبِهِمُ ٱلْعِجْلَ بِكُفْرِهِمْ﴾ އެބައިމީހުން އަޅުކަން ކުޅަ ގެރިއަށް ހިތް ޖެހި، ލޯބިވީ މިންވަރު ބޮޑުކަމުން، އެގެރީގެ ލޯބިވަނީ އެމީހުންގެ ހިތުގައި ހިނގައިފައެވެ. އަދި އެބައިމީހުންގެ ލެއާ އެކުވެފައެވެ. މިތާނގައި މިވަނީ ވަރަށް ރިވެތި ސިފަކުރެއްވުމެކެވެ. ގެރިއަށް އަޅުކަންކުރުން އެބައިމީހުންނަށް މީރު ބުއިމެއް ފަދައެވެ. އެބައިމީހުންގެ ހިތްތަކަށް ވެރިވެފައިވާ ކުފުރުގެ ސަބަބުން އެބުއިން އެބައިމީހުންގެ ލެއާ ގުޅި މުޅި ހަށިގަނޑުގައި ހިނގައިފައިވާ ކަހަލައެވެ. ﴿قُلْ بِئْسَمَا يَأْمُرُكُم بِهِۦٓ إِيمَـٰنُكُمْ إِن كُنتُم مُّؤْمِنِينَ﴾ އެބައިމީހުންގެ ވާހަކައިގެ ދެކޮޅުނުޖެހޭކަން އެންގެވުމުގެ ގޮތުން އެބައިމީހުންނަށް ވިދާޅުވާށެވެ. ގެރިއަށް އަޅުކަންކުރުމަށް ތިޔަބައިމީހުންނަށް އަމުރުކުރާ އީމާންކަމަކީ ހާދަހާ ނުބައި އީމާންކަމެކެވެ. އެހެނީ އީމާންކަން ގޮވަނީ ރަޙްމާންވަންތަ ރަސްކަލާނގެއަށް އެކަނި އަޅުކަންކުރުމަށެވެ. ގެރިއަށާއި، ޝައިޠާނާއަށް އަޅުކަންކުރުމަކަށް ނޫނެވެ."],["ކަލޭގެފާނު ވިދާޅުވާށެވެ! الله ގެ ޙަޟްރަތުގައި، އާޚިރަތުގެ ގޮވަތި އެހެނިހެން މީސްތަކުން ފިޔަވައި ތިޔަބައިމީހުންނަށް ޚާއްޞަ ކުރައްވާފައިވާނަމަ، ތިޔަބައިމީހުން، ނިކަން މަރުވުން އެދިބަލާށެވެ! (އެއީ) ތިޔަބައިމީހުންނީ، ތެދުވެރިން ކަމުގައި ވަނީނަމައެވެ. (94)","ތިމަންމެންނީ މާތް ﷲ ލޯބިވެވޮޑިގަންނަވާ އެކަލާނގެ ދަރީންކަމަށް ބުނެ ޔަހޫދީން ކުރާ ދޮގު ދަޢުވާގައި އެބައިމީހުންނަށް ރުހިވޮޑިނުގަންނަވާކަން އަންގަވައިފައިވާ އެހެން އާޔަތެކެވެ. މާނައީ: އޭ ރަސޫލާ ﷺއެވެ! އެބައިމީހުންނަށް ވިދާޅުވާށެވެ. ސުވަރުގެއަކީ ތިޔަބައިމީހުންނަށް ޚާއްޞަކޮށް ވާ ތަނެއްކަމަށާއި، ތިޔަބައިމީހުންނީ މާތް الله ލޯބިވެވޮޑިގަންނަވާ މީހުންކަމަށާއި، ތިޔަބައިމީހުންގެ ފާފަތަކަށް މާތް الله ޢަޛާބުނުދެއްވާނެކަމަށް ތިޔަބައިމީހުން ދަޢުވާކުރާ އިރު، ތިޔަބައިމީހުންގެ ދަޢުވާގައި ތިޔަބައިމީހުން ތެދުވެރިނަމަ، ސުވަރުގޭގެ ނިޢުމަތުގެ އަރާމު އަވަހަށް ލިބިގަތުމަށްޓަކައި، މާތް الله ތިޔަބައިމީހުން މަރުގަންނަވާތޯ އެކަލާނގެއަށް ދުޢާކުރާށެވެ. އެހެނީ، ދުނިޔޭގެ ނިޢުމަތް އާޚިރަތުގެ ނިޢުމަތާ އެއްވެސް ގޮތަކުން އެއްގޮތް ނުވާނެއެވެ. އަދި ސުވަރުގެއަށް ތިމާ ވަންނާނެކަން ޔަޤީންވާ މީހާ އެތަނަށް ޝައުޤުވެރިވާނެއެވެ."],["ދުވަހަކުވެސް އެއުރެން އެ މަރަކަށް ނޭދޭނެތެވެ. އެއީ، އެއުރެންގެ އަތްތައް އިސްކޮށްފައިވާ ނުބައި ޢަމަލުތަކުގެ ސަބަބުންނެވެ. الله އީ، އަނިޔާވެރިން މޮޅަށް ދެނެވޮޑިގެންވާ ރަސްކަލާނގެއެވެ. (95)",'އެބައިމީހުން ހިންގައިފައިވާ ޖަރީމާތަކާއި، ކޮށްފައިވާ ނުބައި ޢަމަލުތަކުގެ ސަބަބުން، އެމީހުން ދުވަހަކުވެސް މަރުވާން ނޭދޭނެއެވެ. މާތް الله އެބައިމީހުންގެ އަނިޔާވެރިކަމާއި، ޖަރީމާތައް މޮޅަށް ދެނެވޮޑިގަންނަވައެވެ. އެކަލާނގެ އެކަމުގެ ޖަޒާ އެބައިމީހުންނަށް ދެއްވާނެއެވެ. މިއާޔަތުގައި މިވަނީ ޤުރްއާނުގެ ތެދުކަމާއި، މުޙައްމަދު ﷺގެ ރިސާލަތުގެ ތެދުކަމުގެ މައްޗަށް ދަލީލުކޮށްދޭ ބޮޑު މުޢުޖިޒާތެކެވެ. އޭގައި ޤުރްއާނުގައި އެކަމަކަށް ޔަހޫދީންނަށް ތަޙައްދީ ކުރެވިފައިވާ ކަމަކާ ގުޅިގެން ޣައިބުގެ ޚަބަރު އައިސްފައި ވާތީއެވެ. އެއީ، މަރުވުމަށް އެދުމެވެ. މިކަން ވީ ހަމަ އައިސްފައިވާ ގޮތަށެވެ. މާތް الله އެބައިމީހުންނަށް އެވާހަކަ އެންގެވި ދުވަހު އެބައިމީހުން މަރުވާން އެދުނު ނަމަ، މި ބިންމަތީގައި އެންމެ ޔަހޫދީއަކުވެސް މަރުނުވެ ބާކީ ނުހުރީހެވެ. މުސްނަދު އަޙްމަދުގައި ރަސޫލު الله ﷺގެ އަރިއަހުން އައިސްފައިވެއެވެ. އެކަލޭގެފާނު ޙަދީޘުކުރެއްވިއެވެ. "لَوْ أَنَّ الْيَهُودَ تَمَنَّوُا الْمَوْتَ لَمَاتُوا وَلَرأَوْا مَقَاعِدَهُمْ مِنَ النَّارِ" (مسند أحمد: ومن مسند بني هاشم، مسند عبدالله بن العباس) (ޔަހޫދީން މަރުވުމަށް އެދުނުނަމަ އެމީހުން މަރުވީހެވެ. އަދި ނަރަކައިން އެމީހުންގެ ޖާގަ އެމީހުންނަށް ފެނުނީހެވެ.) (މުސްނަދު އަޙްމަދު، ޙަދީޘު: 2225)'],["އަދި މީސްތަކުންކުރެ ދުނިޔޭގެ ދިރިއުޅުމަށް އެންމެ ދަހިވެތިކަން ބޮޑު، އަދި ޝަރީކުކުޅަ މީހުންނަށްވުރެވެސް (ދިރިއުޅުމަށް ދަހިވެތިކަން ބޮޑު) ބަޔަކު ކަމުގައި ކަލޭގެފާނަށް އެއުރެން ފެނިވަޑައިގަންނަވާނެކަން ކަށަވަރެވެ. އެއުރެންކުރެ ކޮންމެ މީހަކުމެ، އެއްހާސް އަހަރަށް އުމުރު ދިގުވާނެނަމައޭ ހީކޮށް، އެކަމަށް އެދޭނެތެވެ. އެ އުމުރު ދިގުވުން އެއީ، އެމީހަކު ޢަޛާބުން ދުރުކުރަނިވި ކަމެއްކަމުގައި ނުމެވޭމެއެވެ. الله އީ އެއުރެންކުރާ ކަންތައް މޮޅަށް ބައްލަވާވޮޑިގެންވާ ރަސްކަލާނގެއެވެ. (96)","ދުނިޔޭގައި ދިރިތިބުމަށް އެންމެ ބޮޑަށް ދަހިވެތި ބަޔަކު ކަމުގައި ކަލޭގެފާނަށް ފެނިވަޑައިގަންނަވާނީ ޔަހޫދީންކަން ކަށަވަރެވެ. މުޝްރިކުންނަށް ވުރެވެސް އެމީހުންގެ ދަހިވެތިކަން ބޮޑެވެ. އެމީހުން ކޮށްފައިވާ ބޮޑެތި ފާފަތަކުގެ ނުބައިކަން އެމީހުންނަށް އެނގޭތީއެވެ. މަރުވުމަށް ލޯބިކުރާ އެއްވެސް ޔަހޫދީއެއް ފެނުމަކީ ހަމަ ވަރަށް ދުރު ކަމެކެވެ. ﴿يَوَدُّ أَحَدُهُمْ لَوْ يُعَمَّرُ أَلْفَ سَنَةٍ وَمَا هُوَ بِمُزَحْزِحِهِۦ مِنَ ٱلْعَذَابِ أَن يُعَمَّرَ ۗ وَٱللَّهُ بَصِيرٌۢ بِمَا يَعْمَلُونَ﴾ ޔަހޫދީން ކުރެ ކޮންމެ މީހަކުވެސް އެއްހާސް އަހަރަށް އޭނާގެ ޢުމުރު ދިގުވުމަށް އެދެއެވެ. ކިތައްމެ ޢުމުރު ދިގުވިޔަސް އެއީ އޭނާ ނަރަކައިން ދުރުކޮށް، މާތް اللهގެ ޢަޛާބުން އޭނާ މިންޖުކުރާނޭ ކަމެއް ނޫނެވެ. ކީރިތި الله އެމީހުންގެ ޢަމަލުތައް ރަނގަޅަށް ބައްލަވައި ވޮޑިގަންނަވައެވެ. އަދި އެކަލާނގެ އެބައިމީހުންނަށް އެކަމުގެ ޖަޒާ ދެއްވާނެތެވެ."],["ކަލޭގެފާނު ވިދާޅުވާށެވެ! ޖިބްރީލުގެފާނަށް ޢަދާވާތްތެރިޔަކު ކަމުގައިވާ މީހަކީ، (الله އަށް ޢަދާވާތްތެރިޔަކު ކަމުގައިވާ މީހެކެވެ.) އެހެނީ އެކަލޭގެފާނުން، ކަލޭގެފާނުގެ ހިތްޕުޅުގެ މައްޗަށް އެ ޤުރްއާން ގެނެސްދެއްވީ، الله ގެ އިޛްނަފުޅަށެވެ. އޭގެ ކުރިން ބާވައިލެއްވި ފޮތްތައް ތެދުކުރާ ޙާލުގައެވެ. މުއުމިންތަކުންނަށް ތެދުމަގެއް ކަމުގައްޔާއި، އުފާވެރި ޚަބަރެއް ކަމުގައެވެ. (97)","މުޙައްމަދު ﷺއެވެ. ކަލޭގެފާނު ޔަހޫދީންނަށް ވިދާޅުވާށެވެ. ޖިބްރީލު عليه السلام ގެ ޢަދާވާތްތެރިއަކަށް ވާ ކޮންމެ މީހަކީ މާތް اللهގެ ޢަދާވާތްތެރިއެކެވެ. އެހެނީ، އެކަލޭގެފާނަކީ މާތް الله ރަސޫލު ބޭކަލުންގެ އަރިއަހަށް ވަޙީއާއިގެން ފޮނުއްވާ މަލާއިކަތާއެވެ. އެކަލޭގެފާނަށް ޢަދާވާތްތެރިވެއްޖެ މީހަކު މާތް الله އަށް ޢަދާވާތްތެރި ވެއްޖެއެވެ. މިޤުރްއާނާއިގެން ކަލޭގެފާނުގެ އަރިއަހަށް ވަޑައިގަތީ ޖިބްރީލު عليه السلام އެވެ. އެއީ މާތް الله ގެ އިޒުނަފުޅާއި، މަގުފަހިކޮށްދެއްވުމާއެކު އެކަލާނގެ އަމުރުފުޅަށެވެ. ﴿مُصَدِّقًا لِّمَا بَيْنَ يَدَيْهِ وَهُدًى وَبُشْرَىٰ لِلْمُؤْمِنِينَ﴾ މީސްތަކުންނަށް ހިދާޔަތްދިނުމާއި، ތެދުމަގު ދެއްކުމާއި، މުއުމިނުންނަށް ނިޢުމަތުގެ ސުވަރުގެ ލިބޭނެކަމުގެ އުފާވެރި ޚަބަރު ދިނުމުގައި ކުރީން މާތް الله ބާވައިލެއްވި ފޮތްތައް ތެދުކުރާ ފޮތެއްގެ ގޮތުގައެވެ."],["الله އާއި އެކަލާނގެ މަލާއިކަތުންނާއި، އެކަލާނގެ ރަސޫލުންނާއި، ޖިބްރީލުގެފާނާއި، މީކާއީލުގެފާނަށް ޢަދާވާތްތެރިޔަކު ކަމުގައިވާ މީހާ (ދަންނާށެވެ!) ފަހެ، ހަމަކަށަވަރުން، الله އީ، ކާފަރުންނަށް ޢަދާވާތްތެރިވެވޮޑިގެންވާ ރަސްކަލާނގެއެވެ. (98)","މާތް الله އަށާއި، އެކަލާނގެ މަލާއިކަތުންނަށާއި، އެކަލާނގެ ރަސޫލުބޭކަލުންނަށާއި، ޖިބްރީލު عليه السلام އަށާއި، މީކާއީލު عليه السلام އަށް ޢަދާވާތްތެރި ވެއްޖެމީހާއީ، ފަހެ، الله ގެ ޢަދުއްވެއްކަމުގައިވާ ކާފަރެކެވެ. އެހެނީ، މާތް الله ރަސޫލުބޭކަލުންނަށް ވަޙީ ބާވައިލެއްވީ މަލާއިކަތުން މެދުވެރިކުރައްވައެވެ. އެއިން އެއްވެސް ބޭކަލަކާ ޢަދާވާތްތެރި ވެއްޖެ މީހަކީ އެހުރިހާ ބޭކަލުންގެ ވެސް ޢަދާވާތްތެރިއެކެވެ. އަދި އޭނާއީ الله ގެ ރިސާލަތާއި ވަޙީއަށް ކާފިރުވެފައިވާ މީހެކެވެ. މިއާޔަތް ބާވައިލެއްވުނީ ޔަހޫދީން ރަސޫލާ ﷺއާ ފަސް ކަމަކާ ބެހޭގޮތުން ސުވާލުކުރުމުންނެވެ. ނަބިއްޔަކަށް ވުމުގެ ޢަލާމާތަކީ ކޮބައިތޯއާއި، ޔަޢުޤޫބު عليه السلام އެކަލޭގެފާނުގެ އަމިއްލަ ނަފްސުގެ މައްޗަށް ޙަރާމްކުރެއްވީ ކޮން ކާއެއްޗެއްތޯއާއި، ސުވަރުގޭގެ އަހުލުވެރީންގެ ފުރަތަމަ ކެއުމަކީ ކޮބައިތޯއާއި، ދަރިފުޅު އޭނާގެ ބައްޕަ ނުވަތަ މަންމަ އާއި ވައްތަރުވަނީ ކިހިނެއްތޯއެވެ. މިހަތަރު ސުވާލަށް އެކަލޭގެފާނު ޖަވާބުދެއްވުމުން، އެބައިމީހުން ދެންނެވިއެވެ. ކަލޭގެފާނު ތެދުފުޅު ވިދާޅުވެއްޖައީމެވެ. އަދި އެއް ސުވާލު ބާކީ އެބައޮތެވެ. ކަލޭގެފާނު އެސުވާލަށް ޖަވާބުދެއްވައިފިއްޔާ ތިމަންމެން ކަލޭގެފާނަށް އީމާންވެ، ކަލޭގެފާނަށް ތަބަޢަވާހުށީމެވެ. ކަލޭގެފާނުގެ އަރިއަހަށް ވަޙީއާއިގެން ވަޑައިގަންނަވަނީ ކޮން މަލާއިކަތެއްތޯއެވެ. އިތުރު އެކަލޭގެފާނު ޖަވާބުދެއްވިއެވެ. ޖިބްރީލު عليه السلام އެވެ. އެބައިމީހުން ދެންނެވިއެވެ. ޖިބްރީލު އެއީ އަހަރެމެންގެ ޢަދުއްވެކެވެ. އެކަލޭގެފާނު އަބަދުވެސް ވަޑައިގަންނަވަނީ ޢަޛާބާއި، ހަނގުރާމައާއިގެންނެވެ. ރަޙްމަތާއި، ބިމުގެ އާރޯކަމާއި، ވާރެއާއިގެން ވަޑައިގަންނަވާ މީކާއީލުއޭ ވިދާޅުވިނަމަ އަހަރެމެން ކަލޭގެފާނަށް އީމާންވާނަމުއެވެ. ދެން އިސްވެދިޔަ އާޔަތްތައް ބާވައިލެއްވިއެވެ."],["ހަމަކަށަވަރުން ތިމަންރަސްކަލާނގެ ފާޅުވެ ބަޔާންވެގެންވާ އާޔަތްތަކެއް، ކަލޭގެފާނަށް ބާވައިލެއްވީމެވެ. ފާސިޤުންނޫން ބަޔަކު އެޔަކަށް ކާފިރެއް ނުވާނެތެވެ. (99)","ހަމަކަށަވަރުން ތިމަންރަސްކަލާނގެ ކަލޭގެފާނުގެ މައްޗަށް ބާވައިލެއްވީ، އަލިގަދަ ހެކިތަކެއް ފަދަ، އޭގެ ދޭހައިގެ ފާޅުކަން ބޮޑު، ކަލޭގެފާނުގެ ނަބީކަމުގެ ތެދުކަމުގެ މައްޗަށް ހެކިވާ އާޔަތްތަކެކެވެ. އެހެނީ، ކަލޭގެފާނަކީ އުއްމިއްޔަ ނަބިއްޔެކެވެ. މި ފޮތަކީ އެއާ އެއްފަދަ އެހެން އެއްޗެއް ނުގެނެވޭނޭ ފޮތެކެވެ. އަދި ކަލޭގެފާނުގެ ނަބީކަން ސާފުވެފައި ފާޅުކަން ބޮޑެވެ. މާތް الله އަށް ނުކިޔަމަންތެރި، ކާފަރުންގެ ބަޔަކު މެނުވީ މި އަލިގަދަ ދަލީލުތަކަށް އިންކާރު ނުކުރާނެއެވެ."],["އެއުރެން ޢަހްދެއް ކުރާ ކޮންމެހިނދަކު، އޭގެތެރެއިން ބަޔަކު އެ ޢަހްދު އެއްލައިލަނީ ހެއްޔެވެ؟ އަދި ކިއެއްތަ؟ އޭގެ ގިނަމީހުން އީމާނެއް ނުވެތެވެ. (100)","އެބައިމީހުން ޢަހްދެއް ކުރާ ކޮންމެ ފަހަރަކު، އެބައިމީހުންގެ ތެރެއިން ބަޔަކު އެ ޢަހްދު އުވައިލަނީހެއްޔެވެ؟ ޔަހޫދީންނަކަށް ޢަހްދެއް ނުވެއެވެ. މާނައީ، ޔަހޫދީން ، ވަރުގަދަ ހުވަޔާއެކު ކުރެވިފައިވުމާއެކުވެސް ޢަހްދާ ޚިލާފުވެއެވެ. އަދި ޢަހްދަށް ޙުރުމަތްތެރިކޮށް ނުހިތައެވެ. ވީއިރު، މީހަކު އެބައިމީހުންނަށް އިތުބާރުކުރާނީ ކިހިނެއް ހެއްޔެވެ؟ އަދި ކިއެއްތަ އޭގެ ތެރެއިން ގިނަ މީހުން އެމީހުންގެ ރަސޫލާގެ މައްޗަށް ބާވައިލެއްވުނު ތައުރާތު ވެސް ޤަބޫލުނުކުރެއެވެ."],["އަދި އެއުރެންނާއެކުގައިވާ ފޮތް ތެދުކުރައްވާ ރަސޫލަކު، الله ގެ ޙަޟްރަތުން އެއުރެންގެ ގާތަށް ވަޑައިގަތްހިނދު، ފޮތް ލިބުނު މީހުންގެ ތެރެއިން ބަޔަކު، الله ގެ ފޮތް އެއުރެންގެ ފުރަގަހަށް އެއްލައިލިއެވެ. (އެއީ، الله ބާވައިލެއްވި ފޮތެއްކަންވެސް) އެއުރެން ނުދަންނަ ކަހަލައެވެ. (101)","ތައުރާތު ތެދުކުރައްވައި، ދީނުގެ އަޞްލުތަކުގައި ތައުރާތާއި އެއްގޮތަށް ޢަމަލުކުރައްވައި، މޫސާ عليه السلام ގެ ނަބީކަން ޤަބޫލުކުރައްވާ ޙާލު އެބައިމީހުންގެ ގާތަށް ނަބީކަން ޚަތިމު ކުރެއްވި ނަބިއްޔާ މުޙައްމަދު ﷺ، މާތް الله ގެ ރަސޫލުކަމާއިގެން ވަޑައިގަތުމުން، ﴿نَبَذَ فَرِيقٌ مِّنَ ٱلَّذِينَ أُوتُوا۟ ٱلْكِتَـٰبَ كِتَـٰبَ ٱللَّـهِ وَرَآءَ ظُهُورِهِمْ كَأَنَّهُمْ لَا يَعْلَمُونَ﴾ އެބައިމީހުންގެ ޢިލްމުވެރިންނާއި، އަޙްބާރުން ތައުރާތު ދޫކޮށްލައި، އެއަށް މުޅީން ފުރަގަސް ދިނެވެ. އެފޮތުގައި މުޙައްމަދު ﷺގެ ނަބީކަމަށް ފާޅުކަން ބޮޑު ގޮތެއްގައި ދަލީލުކޮށްދޭ ދަލީލުތައް ހިމެނޭތީއެވެ. އެބައިމީހުންނަށް އެކަލޭގެފާނުގެ ނަބީކަމުގެ ދަލީލުތަކުން އެއްވެސް އެއްޗެއް ނުއެނގޭ ކަހަލައެވެ. މާތް اللهގެ ވަޙީބަސްފުޅު ﴿وَرَاءَ ظُهُورِهِمْ﴾ އަކީ އެއްޗެއްގެ އަގެއް ނެތްކަމަށް ހަދައި އެއަށް ޢަމަލުނުކޮށް، އަޅާނުލައި ދޫކޮށްލުމަށް ޖަހައި އުޅޭ މިސާލެކެވެ. މާނައީ: އެބައިމީހުން އެފޮތް އެއީ ހަނދާން ނައްތައިލެވިފައިވާ އެއްޗަކަށް ހަދައިފިއެވެ. ޢަރަބީން جَعَلَ هَذا الْأَمْرَ وَرَاءَ ظَهْرِهِ (އޭނާ އެކަން ފުރަގަހަށް ލައިފިއެވެ.) އޭ ބުނެ އުޅެނީ މީހަކު ކަމަކާ އެއްވެސް ވަރަކަށް އަޅާނުލައި ދޫކޮށްލުމުންނެވެ."],["އަދި ސުލައިމާނުގެފާނުގެ ވެރިކަމުގެ ޒަމާނުގައި ޝައިޠާނުންތައް ކިޔަވައި އުޅުނު ތަކެއްޗަށް އެއުރެން ތަބަޢަވޫއެވެ. ސުލައިމާނުގެފާނު ކާފިރުވެވަޑައެއް ނުގަނެއެވެ. އެހެނެއްކަމަކު، އެ ޝައިޠާނުން ކާފިރު ވޫއެވެ. އެއުރެން މީސްތަކުންނަށް ސިހުރު އުނގަންނައި ދިނުމުންނެވެ. އަދި بابل ގައިވާ ހާރޫތާއި، މާރޫތާއި ދެ މަލާއިކަތުންގެ މައްޗަށް ބާވައިލެއްވި ތަކެއްޗާވެސް (އެއުރެން ތަބަޢަވޫއެވެ.) ތިމަންމެން ވާކަން ކަށަވަރީ (އީމާންކަންހުރި މިންވަރެއް ބެއްލެވުމުގެ ގޮތުން މެދުވެރި ކުރައްވާފައިވާ) އިމްތިޙާނެއް ކަމުގައޭ، ފަހެ (އެ ދަސްކޮށްގެން) ކާފިރު ނުވާށޭ ވިދާޅުވެ (ނަސޭހަތް ދެއްވުމަށް ފަހުގައި) މެނުވީ، އެއްވެސް މީހަކަށް އެ ދެ މަލާއިކަތުން އުނގަންނަވައެއް ނުދެއްވަތެވެ. ފަހެ، މީހާޔާއި އެމީހާގެ އަނބިމީހާޔާ ދެމެދު ދުރުކޮށް ވަކިކުރާނޭގޮތް އެ ދެ މަލާއިކަތުންގެ ކިބައިން އެއުރެން އުނގެނި އުޅެތެވެ. اللَّه ގެ އިޛްނަފުޅާލައިގެން މެނުވީ، އެއްވެސް މީހަކަށް އެއިން ގެއްލުމެއް ދެނިވި ބަޔަކު ކަމުގައި އެއުރެން ނުވެތެވެ. އެއުރެން އެ އުނގެނެނީ އެއުރެންނަށް ގެއްލުންދޭ، އަދި އެއުރެންނަށް މަންފާއެއް ނުކުރާ ކަންތަކެވެ. ހަމަކަށަވަރުން، އެތަކެތި ގަތް މީހަކަށް އާޚިރަތުގައި އެއްވެސް ނަޞީބެއް ނެތްކަން، އެއުރެންނަށް ކަށަވަރުކޮށް އެނގިފައިވެއެވެ. އެއުރެންގެ ނަފްސުތައް އެ އެއްޗަކަށް އެ ވިއްކައިލި އެއްޗެއްގެ ނުބައިކަން ބޮޑުކަމާއެވެ! އެއުރެން އެކަން ދަންނަ ކަމުގައި ވިނަމައެވެ. (102)","ޔަހޫދީންނާ ބެހޭ ގޮތުން މާތް الله އަންގަވަނީ އެބައިމީހުންނަކީ ސިހުރު ހާހޫރައިގެ ފޮތްތަކުން ޝައިޠާނުން އެމީހުންނަށް ގެނެސްދޭ ތަކެއްޗަށް ތަބަޢަވާ، ނަބީބޭކަލުންގެ ރިސާލަތު ދޮގުކުރާ މުޖްރިމުން ކަމުގައެވެ. މާނައީ: ސުލައިމާނު عليه السلام ގެ ދުވަސްވަރު، ސިހުރު ފޮތްތަކުން ޝައިޠާނުން އެބައިމީހުންނަށް ބުނެދޭ ތަކެއްޗަށް ޔަހޫދީން ތަބަޢަވިއެވެ. އަދި އެބައިމީހުން ސުލައިމާނު عليه السلام އާ ސިހުރާ ގުޅުވިއެވެ. އެކަލޭގެފާނަކީ ސިހުރު ހައްދަވާ ބޭފުޅަކަށް ވެވަޑައިނުގަންނަވާ އިރުއެވެ. އެކަމަކު މީސްތަކުންގެ މެދުގައި ސިހުރު އާންމުވާންދެން އެކަން ދަސްކޮށްދިނީ ޝައިޠާނުންނެވެ. މިތާނގައި ކުފުރު ބޭނުންކުރެވިފައި ވަނީ ސިހުރަށެވެ. އެހެނީ، ޔަހޫދީން ސުލައިމާނު عليه السلام ނިސްބަތްކުރީ ސިހުރަށެވެ. އަދި ސިހުރު ހެދުމަކީ ކުފުރުގެ އަމަލެކެވެ. އެހެންކަމުން މާތް الله ވަޙީކުރައްވައިފައިވާ ބަސްފުޅު ﴿وَمَا كَفَرَ سُلَيْمَـٰنُ﴾ ގެ މާނައީ ސުލައިމާނު عليه السلام ސިހުރު ނަހައްދަވައެވެ. އެކަލޭފާނަކީ ސިހުރުވެރިއެއް ނޫނެވެ. ނަބީބޭކަލެކެވެ. ﴿وَمَآ أُنزِلَ عَلَى ٱلْمَلَكَيْنِ بِبَابِلَ هَـٰرُوتَ وَمَـٰرُوتَ ۚ﴾ މާނައީ ޔަހޫދީން ސިހުރަށް ތަބަޢަވީ ފަދައިން، ދެމަލާއިކަތުން ކަމުގައިވާ ހާރޫތާއި މާރޫތަށް ޢިރާޤުގެ ބާބިލްގައި ބާވައިލެއްވުނު ތަކެއްޗަށް އެބައިމީހުން ތަބަޢަވިއެވެ. މާތް الله އެދެބޭކަލުން ބިންމައްޗަށް ފޮނުއްވީ އިންސާނުންގެ ސިފައިގައެވެ. އެއީ މުޢުޖިޒާތާއި ސިހުރު ވަކިކޮށްދެއްވުމަށާއި، މީސްތަކުން އިމްތިހާނުކުރެއްވުމަށެވެ. ﴿وَمَا يُعَلِّمَانِ مِنْ أَحَدٍ حَتَّىٰ يَقُولَآ إِنَّمَا نَحْنُ فِتْنَةٌ فَلَا تَكْفُرْ ۖ﴾ ތިމަންމެނީ اللهގެ ޙަޟްރަތުން މީސްތަކުން އިމްތިޙާނު ކުރެއްވުމަށް ފޮނުއްވުނު ބައެކޭ، ސިހުރު ދަސްކޮށް، އެ ނުބައިގޮތުގައި ބޭނުންގެން ކާފިރު ނުވާށޭ ވިދާޅުވެ ނަސޭހަތް ދެއްވުމަށް ފަހުގައި ނޫނީ އެބޭކަލުން އެއްވެސް މީހަކަށް ސިހުރު ދަސްކޮށެއް ނުދެއްވައެވެ. ސިހުރުގެ ނުރައްކަލުން މީސްތަކުން ސަލާމަތްކޮށްދިނުމުގެ ނިޔަތުގައި އެ ދަސްކުޅަ މީހާ މިންޖުވެއްޖެއެވެ. އަދި މީސްތަކުންނަށް ގެއްލުން ދިނުމުގެ ބޭނުމުގައި ސިހުރު ދަސްކުޅަ މީހާ މަގުފުރެދި ހަލާކުވެއްޖެއެވެ. ﴿فَيَتَعَلَّمُونَ مِنْهُمَا مَا يُفَرِّقُونَ بِهِۦ بَيْنَ ٱلْمَرْءِ وَزَوْجِهِۦ ۚ﴾ ދެން ދެމަފިރިން ވަކިކުރުމަށް ބޭނުންކުރެވޭ ތަކެތި އެބައިމީހުން އެ މަލާއިކަތުންގެ ކިބައިން ދަސްކުރިއެވެ. ﴿وَمَا هُم بِضَآرِّينَ بِهِۦ مِنْ أَحَدٍ إِلَّا بِإِذْنِ ٱللَّهِ ۚ﴾ ސިހުރުވެރީންނަށް، اللهގެ އިރާދަފުޅާއި ލައިގެން މެނުވީ އެއްވެސް ފަރާތަކަށް ގެއްލުން ނުދެވޭނެއެވެ. ﴿وَيَتَعَلَّمُونَ مَا يَضُرُّهُمْ وَلَا يَنفَعُهُمْ﴾ ސިހުރު ދަސްކުރުމުން އެބައިމީހުންނަށް އެ ދަސްކުރެވެނީ ގެއްލުންހުރި އެއްޗެކެވެ. ފައިދާ ހުރި އެއްޗެއް ނޫނެވެ. އެހެނީ، ސިހުރުވެރީން، ގެއްލުމަކުން ސަލާމަތް ވާނެ ގޮތެއް ދަސްނުކުރެއެވެ. އެބައިމީހުން ދަސްކުރަނީ އަނެކުންނަށް ގެއްލުންދޭން ހަދާ ގޮތެވެ. ﴿وَلَقَدْ عَلِمُوا۟ لَمَنِ ٱشْتَرَىٰهُ مَا لَهُۥ فِى ٱلْءَاخِرَةِ مِنْ خَلَـٰقٍ ۚ﴾ މާތް الله ބާވައިލެއްވި ފޮތުގެ މައްޗަށް ސިހުރަށް އިސްކަން ދިން މީހަކަށް މާތް اللهގެ ރަޙްމަތުން އެއްވެސް މިންވަރެއް ލިބޭން ނެތްކަން ޔަހޫދީންނަށް ރަނގަޅަށް އެނގޭނެއެވެ. ﴿وَلَبِئْسَ مَا شَرَوْا۟ بِهِۦٓ أَنفُسَهُمْ ۚ لَوْ كَانُوا۟ يَعْلَمُونَ﴾ އެބައިމީހުން އަމިއްލަ ނަފްސު ވިއްކާލީ ހާދަހާ ނުބައި އެއްޗެއްގެ ބަދަލުގައެވެ. އެބައިމީހުން މިކަން ވިސްނައި ދެނެގަންނަ ނަމައެވެ. ދެ މަލާއިކަތުން ވަޑައިގެން މީސްތަކުންނަށް ސިހުރު ދަސްކޮށްދިނުމުގެ ހިކުމަތަކީ، އެދުވަސްވަރަކީ ސިހުރުވެރީން ގިނަ ދުވަސްވަރަކަށް ވެފައި، އެބައިމީހުން ތަފާތު، އާދަޔާއި ޚިލާފު ވައްތަރުގެ ސިހުރު އުފައްދައިގެން ބޭނުންކުރަމުން ދިޔަ ދުވަސްވަރަކަށް ވާތީ މީސްތަކުންނަށް ތަފާތު ވައްތަރުގެ ސިހުރު ދަސްކޮށްދެއްވައި، ނަބީބޭކަލުންގެ މުޢުޖިޒާތާއި ސިހުރުވެރީންގެ ސިހުރު ވަކިކޮށް ދެނެގަންނާނޭ ގޮތް އަންގަވައިދެއްވުމެވެ. އެކަމަށް މާތް الله ދެ މަލާއިކަތުން ފޮނުއްވީއެވެ."],["ހަމަކަށަވަރުން، އެއުރެން އީމާންވެ ތަޤްވާވެރިވިނަމަ، اللَّه ގެ ޙަޟްރަތުން (އެއުރެންނަށް) ހުރި ސަވާބު ގެ ހެޔޮކަން މާބޮޑެވެ. އެއުރެން އެކަން ދަންނަ ކަމުގައިވި ނަމައެވެ. (103)","ޔަހޫދީން މާތް ﷲގެ ރަސޫލާ ﷺއާއި ފޮތަށް ޙައްޤު ގޮތުގައި އީމާންވިނަމަ، މާތް الله އެބައިމީހުންނަށް، އެކަމަކާއިގެން އެބައިމީހުން މަޝްޣޫލުވެ އުޅުނު ސިހުރަށް ވުރެ، މާ އިތުރުކަން ބޮޑު ސަވާބު އެކަލާނގެ ދެއްވީހެވެ. އަދި އެބައިމީހުން އެތައް ކަމަކުން މާތްކުރެއްވީހެވެ."],["އޭ އީމާންވެއްޖެ މީސްތަކުންނޭވެ! ތިޔަބައިމީހުން (ރަސޫލާގެ އަރިހުގައި) رَاعِنَا އޭ ނުދަންނަވާށެވެ! އަދި (އޭގެ ބަދަލުގައި) انْظُـْرنَا އޭ ދަންނަވާށެވެ! އަދި ތިޔަބައިމީހުން (އެކަލޭގެފާނުގެ ބަސްފުޅު ރަނގަޅަށް) އަޑުއަހާށެވެ! އަދި ކާފަރުންނަށް ހުރީ، ވޭންދެނިވި عذاب އެވެ. (104)","އޭ އީމާންވެއްޖެ މީސްތަކުންނޭވެ! އޭ الله އާއި އެކަލާނގެ ރަސޫލާ ﷺ ގެ ބަސްފުޅު ތެދުކޮށް ޤަބޫލުކުރާ މީހުންނޭވެ! ތިޔަބައިމީހުން ރަސޫލާ ﷺ އާ މުޚާޠަބުކުރާއިރު راعنا (އަހަރެމެންގެ ކަންތައް ބައްލަވައި އަހަރެމެންނަށް ޓަކައި ލަސްކުރައްވައި، ފުރުސަތު ދެއްވާށެވެ!) މިހެން ނުބުނާށެވެ. އަދި انظرنا (އަހަރުމެންނަށް އިންތިޒާރުކުރައްވާށެވެ!) މިހެން ބުނާށެވެ. އަދި މިވާހަކަ އަޑުއަހައި ޤަބޫލުކުރާށެވެ. ކާފިރުވީ ޔަހޫދީންނަށް ވޭންދެނިވި ޢަޛާބު ހުށްޓެވެ. راعنا މި ކަލިމަ އައިސްފައިވަނީ رعاية މި މަޞްދަރުންނެވެ. އޭގެ މާނައަކީ އިންސާނާގެ ކަންކަން ރަނގަޅަށް ބެލުމެވެ. ޔަހޫދީން ވަނީ މިކަލިމަ رعونة އިން ނެގިފައިވާ ނުބައި މާނަ އެކުލެވޭ ކަލިމައަކަށް ބަދަލުކޮށްފައެވެ. މާނައަކީ ޖާހިލުކަމާއި މޮޔަކަމެވެ. ޔަހޫދީން ދިޔައީ މިބަސް ބޭނުންކޮށްގެން، އެމީހުން ބޭނުންކުރަނީ ޞަޙާބީން ބޭނުންކުރައްވާ ކަލިމަކަމަށް ދައްކައިގެން ރަސޫލާ ﷺ އަށް ނުބައި އެއްޗެތި ކިޔަމުންނެވެ. ޔަހޫދީންގެ މިނުބައި ޢަމަލު ހުއްޓުވުމަށް މުއުމިނުންނަށް އެބަސް ބޭނުންކުރުން މަނާކުރެއްވީއެވެ."],["ފޮތުގެ އަހުލުވެރިންގެ ތެރެއިން ވިޔަސް، އަދި މުޝްރިކުންގެ ތެރެއިންވިޔަސް، ކާފިރުވެއްޖެ މީސްތަކުން ތިޔަބައިމީހުންގެ ވެރިރަސްކަލާނގެ ޙަޟްރަތުން ތިޔަބައިމީހުންގެ މައްޗަށް އެއްވެސް ހެވެއް ބާވައިލެއްވުމަކަށް ނޭދެތެވެ. (އެކަމަކު) اللَّه ގެ ރަޙްމަތް އެކަލާނގެ އިރާދަކުރެއްވި މީހަކަށް ޚާއްޞަކުރައްވަތެވެ. اللَّه އީ، ބޮޑުވެގެންވާ ފަޟްލުވަންތަކަމުގެ ވެރިރަސްކަލާނގެއެވެ. (105)","ތިޔަބައިމީހުން ދެކެ އަންނަ ރުޅިއާއި، ތިޔަބައިމީހުންނާމެދު އޮންނަ ހަސަދައިގެ ބޮޑު ކަމުން، ތިޔަބައިމީހުންގެ ތެރޭގައި ނަބީކަން އޮންނާކަށް އަދި އެއްވެސް ހެޔޮކަމެއް ތިޔަބައިމީހުންނަށް ލިބޭކަށްވެސް ޔަހޫދީންނާއި، ނަޞާރާއިންނާއި، މުޝްރިކުން ބޭނުން ނުވެއެވެ. ﴿وَٱللَّهُ يَخْتَصُّ بِرَحْمَتِهِۦ مَن يَشَآءُ ۚ وَٱللَّهُ ذُو ٱلْفَضْلِ ٱلْعَظِيمِ﴾ މާތް الله އެކަލާނގެ ފަޟްލުވަންތަކަމުން ނަބީކަމާއި ވަޙީގެ ރަޙްމަތް ދެއްވަނީ އެކަލާނގެ އިރާދަކުރައްވާ ފަރާތަކަށެވެ. އެކަލާނގެއީ ނިޢުމަތްދެއްވުމުގައި ދީލަތިވަންތަ ރަސްކަލާނގެއެވެ."],["ތިމަންރަސްކަލާނގެ ނަސްޚު ކުރައްވައިފި އާޔަތެއް، ނުވަތަ ތިމަންރަސްކަލާނގެ ހަނދުމަނައްތަވައިފި އާޔަތެއްގެ ބަދަލުގައި، އެއަށްވުރެ ހެޔޮ ނުވަތަ ހަމަ އެފަދަ އާޔަތެއް ތިމަންރަސްކަލާނގެ ގެނެސްދެއްވާ ހުށީމެވެ. ހަމަކަށަވަރުން، ކޮންމެ ކަމެއްގެ މައްޗަށް الله ކުޅަދުންވަންތަވެވޮޑިގެންވާކަން ކަލޭގެފާނު ދެނެވަޑައި ނުގަންނަވަމުތޯއެވެ؟ (106)","މިއީ ޔަހޫދީންނަށް ދެއްވައިފައިވާ ރައްދެކެވެ. އެބައިމީހުން ބުންޏެވެ. މުޙައްމަދު ﷺގެ ކަންތަކާ ޙައިރާނެއް ނުވޭ ހެއްޔެވެ؟ އަޞްޙާބުބޭކަލުންނަށް ކަމަކަށް އަމުރުކުރައްވައިފައި، އަނެއްކާ އެކަން ނަހީކުރައްވައިފާނެއެވެ!! ދެން މިއާޔަތް ބާވައިލެއްވީއެވެ. މާނައީ: އޭ މުއުމިނުންނޭވެ! އާޔަތެއްގެ ޙުކުމް ބަދަލުކުރައްވައި، ބާވައިލައްވާ އެހެން އާޔަތެއް، ނުވަތަ ކަލޭގެފާނުގެ ހިތްޕުޅުން އެއާޔަތެއް ފޮހެލައްވާ ކޮންމެ އާޔަތެއްގެ ބަދަލުގައި ތިމަންރަސްކަލާނގެ ބާވައިލައްވަނީ ތިޔަބައިމީހުންނަށް އޭގެ ފައިދާ ބޮޑު، ނުވަތަ ފައިދާ އެއްވަރުވިޔަސް ސަވާބު ބޮޑު އާޔަތެކެވެ. ﴿أَلَمْ تَعْلَمْ أَنَّ ٱللَّهَ عَلَىٰ كُلِّ شَىْءٍ قَدِيرٌ﴾ އޭ ބުއްދިވެރި މުއުމިނާއެވެ! މާތް الله އީ މަތިވެރި، ޙިކްމަތްވަންތަ، ކުޅަދުންވަންތަ ރަސްކަލާނގެކަމާއި، އިންސާނުންނަށް ހެވާއި ލާބަ ހުރި ކަމެއް މެނުވީ އެކަލާނގެ ނުކުރައްވާނެކަން ތިބާއަށް ނޭނގެނީހެއްޔެވެ؟"],["ހަމަކަށަވަރުން، އުޑުތަކާއި ބިމުގެ ވެރިކަން الله އަށް މިލްކުވެގެންވާ ކަމާއި، الله ފިޔަވައި ތިޔަބައިމީހުންނަށް އެއްވެސް އެހީތެރިޔަކު އަދި ނަޞްރުދޭނޭ މީހަކުވެސް ނެތްކަން ކަލޭގެފާނު ދެނެވަޑައި ނުގަންނަވަމުތޯއެވެ؟ (107)","އެކަލާނގެއީ ޚަލްޤުތަކުންގެ ކަންކަން ފުރިހަމަ އިޚްތިޔާރާއެކު ހިންގަވާ، އެކަލާނގެ އިރާދަކުރައްވާ ކޮންމެ ކަމެއް ކުރައްވާ، އިރާދަކުރައްވާ ގޮތަށް ޙުކުމްކުރައްވާ ރަސްކަލާނގެއެވެ. މުއުމިނުންނޭވެ! ތިޔަބައިމީހުންގެ ހުރިހައި ކަންކަމެއް ބަލަހައްޓާނޭ އަދި ތިޔަބައިމީހުންނަށް ނަޞްރުދޭނޭ ފަރާތެއް ޢާލަމްތަކުގެ ވެރި ރަސްކަލާނގެ ފިޔަވައި ނުވެއެވެ."],["އަދި ކިއެއްތަ! މީގެކުރިން މޫސާގެފާނާ ސުވާލުކުރި ފަދައިން، ތިޔަބައިމީހުންގެ ރަސޫލާއާ ސުވާލުކުރުމަށް ތިޔަބައިމީހުން އެދެނީހެއްޔެވެ؟ ކާފިރުކަމަށް އީމާންކަން ބަދަލުކުރާ މީހާ (ދަންނާށެވެ!) ފަހެ، އެމީހާޔަށް ހަމަ މަގު ގެއްލިއްޖެކަން ކަށަވަރެވެ. (108)","މޫސާ عليه السلام ގެ ޤައުމުގެ މީހުން އެކަލޭފާނާމެދު ކަންކުރި ފަދައިން، ތިޔަބައިމީހުންވެސް ތިޔަބައިމީހުންގެ ރަސޫލާ ﷺ ގެ ކުރިފުޅުމަތީގައި ގޮތް ދޫނުކޮށް ހަރުކަށިކަން ދައްކައި، އެބައިމީހުން މޫސާ عليه السلام އަށް ދެންނެވިފަދައިން ﴿أَرِنَا اللَّـهَ جَهْرَةً﴾ އޭ ދަންނަވައި، އެބައިމީހުން މަގުފުރެދުނު ފަދައިން ތިޔަބައިމީހުންވެސް މަގުފުރެދެން ބޭނުންވޭ ހެއްޔެވެ؟ ﴿وَمَن يَتَبَدَّلِ ٱلْكُفْرَ بِٱلْإِيمَـٰنِ فَقَدْ ضَلَّ سَوَآءَ ٱلسَّبِيلِ﴾ ތެދުމަގު މަގުފުރެދުމަށް ބަދަލުކޮށް، އީމާންކަމުގެ ބަދަލުގައި ކާފިރުކަން އިޚްތިޔާރުކޮށްފި މީހާ ބާއްޖަވެރިކަމުގެ މަގު ކަމުގައިވާ، ސީދާވެގެންވާ ތެދުމަގުން އެއްކިބާވެއްޖެއެވެ."],["ފޮތުގެ އަހުލުވެރިންގެ ތެރެއިން ގިނަމީހުން، އެއުރެންނަށް ޙައްޤު ބަޔާންވެ އެނގުމަށްފަހުގައި، އެއުރެން އަމިއްލައަށް ޙަސަދަވެރިވެގެން، ތިޔަބައިމީހުން އީމާންވުމަށްފަހު އަލުން އަނބުރާ ކާފިރުކަމަށް ރުޖޫޢަކުރެވޭނެނަމައޭ ހިތައި އެކަމަށް އެދުނެވެ. ފަހެ، (އެއުރެންނާމެދުގައި ކަން ކުރަންވީގޮތް ބަޔާންކުރައްވައި) الله ގެ އަމުރުފުޅު ފޮނުއްވައިފުމަށް ދާންދެން (އެއުރެންނަށް) ތިޔަބައިމީހުން މާފުކޮށް ދޫކޮށްލާށެވެ! ހަމަކަށަވަރުން، الله އީ ކޮންމެ ކަމެއްގެ މައްޗަށް ކުޅަދުންވަންތަ ރަސްކަލާނގެއެވެ. (109)","ތިޔަބައިމީހުންވެސް އެބައިމީހުން ފަދައިންވެ، އީމާންވުމަށް ފަހުގައި ކާފިރުވުމަށް ޔަހޫދީންނާއި ނަޞާރާއިންގެ ގިނަ ބަޔަކު އެދެއެވެ. ﴿حَسَدًا مِّنْ عِندِ أَنفُسِهِم مِّنۢ بَعْدِ مَا تَبَيَّنَ لَهُمُ ٱلْحَقُّ ۖ﴾ ތިޔަބައިމީހުންގެ ދީނަކީ ޙައްޤު ދީން ކަން އެބައިމީހުންނަށް އެނގުމަށް ފަހުވެސް، ތިޔަބައިމީހުންނަށް ދެއްވި އިސްލާމްކަމުގެ ނިޢުމަތަށް އެބައިމީހުން ޙަސަދަވެރި ވާތީއެވެ. ﴿فَٱعْفُوا۟ وَٱصْفَحُوا۟ حَتَّىٰ يَأْتِىَ ٱللَّهُ بِأَمْرِهِۦٓ ۗ إِنَّ ٱللَّهَ عَلَىٰ كُلِّ شَىْءٍ قَدِيرٌ﴾ އިހަށް އެމީހުންނާ ހަނގުރާމަ ނުކޮށް ދޫކޮށްލާށެވެ. އަދި އެބައިމީހުން ކުރާ ދުއްތުރާތަކާމެދު އަޅައިނުލާށެވެ. މާތް الله އެބައިމީހުންނާ ހަނގުރާމަކުރުމުގެ އިޒުނަ ތިޔަބައިމީހުންނަށް ދެއްވާންދެނެވެ. އެކަލާނގެއީ ތިޔަބައިމީހުންނަށް ނަޞްރުދެއްވުމަށް ކުޅަދުންވަންތަ ރަސްކަލާނގެއެވެ."],["އަދި ތިޔަބައިމީހުން ނަމާދު ޤާއިމްކުރާށެވެ! އަދި ތިޔަބައިމީހުން ޒަކާތް ދޭށެވެ! ހެޔޮކަމުގެ ތެރެއިން ތިޔަބައިމީހުންގެ އަމިއްލަ ނަފްސުތަކަށްޓަކައި ތިޔަބައިމީހުން އިސްކުޅަ ކޮންމެ ކަމެއްގެ ސަވާބު، الله ގެ ޙަޟްރަތުގައި ތިޔަބައިމީހުންނަށް ފެންނަހުށްޓެވެ. ހަމަކަށަވަރުން، الله އީ، ތިޔަބައިމީހުން ކުރާކަންތައް މޮޅަށް ބައްލަވާވޮޑިގެންވާ ރަސްކަލާނގެއެވެ. (110)","ނަމާދު ޤާއިމްކޮށް، ޒަކާތް އޭގެ އަހުލުވެރީންނަށް ދީ ހަދައިގެން ތިޔަބައިމީހުންގެ ވެރި ރަސްކަލާނގެއަށް އަދާކުރާ ކިޔަމަންތެރިކަން ދަމަހައްޓާށެވެ. ﴿وَمَا تُقَدِّمُوا۟ لِأَنفُسِكُم مِّنْ خَيْرٍ تَجِدُوهُ عِندَ ٱللَّهِ ۗ إِنَّ ٱللَّهَ بِمَا تَعْمَلُونَ بَصِيرٌ﴾ ތިޔަބައިމީހުން الله އަށް ކުއްތަންވުމަށް ކުރާ ނަމާދާއި، ދޭ ޒަކާތާއި، އަދާކުރާ އިޙްސާންތެރިކަން ފަދަ ޢަމަލުގެ ހެޔޮ ޖަޒާ ޤިޔާމަތް ދުވަހު މާތް الله ގެ ޙަޟްރަތުން ތިޔަބައިމީހުންނަށް ލިބޭނެއެވެ. މާތް الله ތިޔަބައިމީހުން ކުރާ ކަންތައް މޮޅަށް ދެނެވޮޑިގެން ވެއެވެ. އެކަލާނގެ ތިޔަބައިމީހުންނަށް އޭގެ ޖަޒާ ދެއްވާނެއެވެ."],["އެއުރެން ބުނޫއެވެ. ޔަހޫދީއަކު ކަމުގައި ނުވަތަ ނަޞާރާއަކު ކަމުގައިވާ މީހަކު މެނުވީ، ސުވަރުގެޔަކަށް ނުވަންނާނެތެވެ. އެއީ، އެއުރެންގެ ދޮގު އުންމީދު ތަކެވެ. ކަލޭގެފާނު ވިދާޅުވާށެވެ! ތިޔަބައިމީހުންނީ، ތެދުބުނާ ބަޔަކު ކަމުގައިވަނީނަމަ، ތިޔަބައިމީހުން (އެކަމަށް) ދަލީލު ގެންނާށެވެ! (111)","ޔަހޫދީން ބުނީ ޔަހޫދީއަކު މެނުވީ ސުވަރުގެ ނުވަންނާނެއެވެ. އަދި ނަޞާރާއިން ބުނީ ނަޞާރާއިންގެ މީހަކު މެނުވީ ސުވަރުގެ ނުވަންނާނެއެވެ. ޔަހޫދީންނާއި ނަޞާރާއިންގެ ތެރެއިން ކޮންމެ ބަޔަކުވެސް ދެކެނީ ސުވަރުގެ އަކީ އެބައިމީހުންނަށް ޚާއްޞަ ތަނެއް ކަމުގައެވެ. ﴿تِلْكَ أَمَانِيُّهُمْ ۗ قُلْ هَاتُوا۟ بُرْهَـٰنَكُمْ إِن كُنتُمْ صَـٰدِقِينَ﴾ އެއީ އެބައިމީހުން ދެކޭ ހުވަފެނާއި، ކުރާ ތާކުން ތާކު ނުޖެހޭ އުއްމީދުތަކެވެ. އޭ ރަސޫލާ ﷺ އެވެ. ކަލޭގެފާނު އެބައިމީހުންނަށް ވިދާޅުވާށެވެ! ސުވަރުގެއަކީ ތިޔަބައިމީހުންނަށް ޚާއްޞަ ތަނެއް ކަމުގައި ތިޔަބައިމީހުން ތިޔަ ކުރާ ދޮގު ދަޢުވާ ތެދުކުރާނޭ އަލިގަދަ ދަލީލު ތިމަންކަލޭގެފާނަށް ގެނެސްދޭށެވެ!"],["އެހެންނަކުންނޫނެވެ! ހެޔޮކޮށް ކަންތައްކުރާ މީހަކު ކަމުގައިވާ ޙާލު، އެމީހެއްގެ މޫނު (އެބަހީ: މުޅި އެމީހާ) الله އަށް ކިޔަމަންކޮށްފި މީހަކަށް، ފަހެ، އޭނާގެ ވެރިރަސްކަލާނގެ ޙަޟްރަތުގައި އޭނާގެ ދަރުމަހުށްޓެވެ. އަދި އެއުރެންގެ މައްޗަކަށް (އެއްވެސް) ބިރެއްނެތެވެ. އަދި އެއުރެންނީ، ހިތާމަކުރާނޭ ބަޔަކު ކަމުގައިވެސް ނުމެވޭމެއެވެ. (112)","އެކަން އޮތީ ތިޔަބައިމީހުން ތިޔަ ދަޢުވާ ކުރާ ގޮތަކަށް ނޫނެވެ. ފަހެ، ތެދުވެރި އީމާންކަމަކާ އެކީ އިސްލާމްވެ، މާތް ﷲ އަށް ފުރިހަމައަށް ބޯލަނބައި ކިޔަމަންތެރިވީ ކޮންމެ މީހަކު ސުވަރުގެއަށް ވަންނާނެއެވެ. ﴿فَلَهُۥٓ أَجْرُهُۥ عِندَ رَبِّهِۦ وَلَا خَوْفٌ عَلَيْهِمْ وَلَا هُمْ يَحْزَنُونَ﴾ ފަހެ، އޭނާއަށް އޭނާގެ ޖަޒާ ފުރިހަމަ ގޮތުގައި ޤިޔާމަތް ދުވަހު ލިބޭނެއެވެ. އަދި އެބައިމީހުންގެ މައްޗަށް ހިތާމައާއި ނުތަނަވަސްކަން ވެރިވުމެއް ވެސް ނެތެވެ. އަދި ކިއެއްތަ، އެބައިމީހުން ތިބޭނީ ދާއިމީ ނިޢުމަތުގައެވެ."],["ޔަހޫދީން ބުނެފޫއެވެ. ނަޞާރާއިން ތިބީ އެއްވެސް ގޮތެއްގެ މައްޗަކު ނޫނެވެ. އަދި ނަޞާރާއިން ބުނެފޫއެވެ. ޔަހޫދީން ތިބީ އެއްވެސް ގޮތެއްގެ މައްޗަކު ނޫނެވެ. (އެއުރެން އެހެން އެ ބުނަނީ) އެއުރެން ފޮތް (އެބަހީ: ތައުރާތާއި އިންޖީލު) ކިޔަވައިއުޅޭ ޙާލުގައެވެ.ހަމައެފަދައިން، ނުދަންނަ މީހުން (އެބަހީ: ޢަރަބީންގެ ކާފަރުން) ވެސް ބުނީ، އެއުރެންގެ ބުނުންފަދައިންނެވެ. ފަހެ، އެއުރެން ޚިލާފުވެ އުޅުނު ކަންތަކާމެދު ޤިޔާމަތްދުވަހުން އެއުރެންގެ މެދުގައި الله ޙުކުމްކުރައްވާނެތެވެ. (113)","އޭގެ ތެރެއިން ކޮންމެ ބަޔަކުވެސް ދަނީ އަނެއް ބައި މީހުންގެ ދީން ގޯސްކަމުގައި ބުނަމުންނެވެ. ފަހެ، ޔަހޫދީން ބުނަނީ: ނަޞާރާއިންގެ ދީނަކީ ބާޠިލު ދީނެކެވެ. އަދި ނަޞާރާއިން ބުނަނީ: ޔަހޫދީންގެ ދީނަކީ ބާޠިލު ދީނެކެވެ. ޙަޤީޤަތަކީ ދެބައިމީހުންވެސް ތައުރާތާއި އިންޖީލު ކިޔަވާ ކަމެވެ. އަދި ހުރިހާ ރަސޫލުބޭކަލުންނާއި، ހުރިހާ ފޮތްތަކަށް އީމާންވުމަކީ އީމާންކަން ފުރިހަމަވުމަށް ލާޒިމުކަމެކެވެ. އެހެންކަމުން، އެބައިމީހުން އެއް ބަޔަކު އަނެއް ބަޔަކީ ކާފަރުން ކަމުގައި ކަނޑައެޅީ އެނގި ތިބެއެވެ. ނޭނގިއެއް ނޫނެވެ. ﴿كَذَ‌ٰلِكَ قَالَ ٱلَّذِينَ لَا يَعْلَمُونَ مِثْلَ قَوْلِهِمْ ۚ﴾ ޢަރަބީންގެ ތެރެއިން ބުދަށް އަޅުކަންކުރާ މުޝްރިކުންވެސް ބުނީ ހަމަ ޔަހޫދީންނާއި، ނަޞާރާއިން ބުނި ފަދައިންނެވެ. އެބައިމީހުން ބުނީ: އިސްލާމްދީނަކީ ބާޠިލު ދީނެކެވެ. ﴿فَٱللَّهُ يَحْكُمُ بَيْنَهُمْ يَوْمَ ٱلْقِيَـٰمَةِ فِيمَا كَانُوا۟ فِيهِ يَخْتَلِفُونَ﴾ ފަހެ، ދީނާމެދު ޚިލާފު އުފެދުނު ކަންކަމުގައި، ޤިޔާމަތް ދުވަހު މާތް الله އެކަލާނގެ އަޅުތަކުންގެ މެދުގައި ޢަދުލުވެރި ގޮތުގައި ޙުކުމްކުރައްވާނެއެވެ. އަދި ޙައްޤު ފާޅުކުރައްވައި، ބާޠިލު ނެތިކުރައްވާނެއެވެ."],["الله ގެ މިސްކިތްތަކުގައި އެކަލާނގެ އިސްމުފުޅު ނަންގަތުން މަނާކޮށް، އަދި އެތަންތަން (ފަޅުކޮށް) ޚަރާބުކުރުމަށް މަސައްކަތްކޮށްފި މީހަކަށްވުރެ އަނިޔާވެރިކަންބޮޑީ ކާކުހެއްޔެވެ؟ އެއުރެން ބިރުންތިބޭ ޙާލުގައި މެނުވީ، އެތަންތަނަށް ވަދެއުޅުމެއް އެއުރެންނަކަށް ނުވެއެވެ. ދުނިޔޭގައި އެއުރެންނަށްހުރީ ނިކަމެތިކަމެވެ. އަދި އާޚިރަތުގައި އެއުރެންނަށް ހުރީ ބޮޑުވެގެންވާ ޢަޛާބެވެ. (114)","اللهގެ މިސްކިތްތައް ހަލާކުކޮށް، ފަޅުކޮށް، އެ މިސްކިތްތަކުގައި الله އަށް އަޅުކަންކުރުން ހުއްޓުވާ މީހާއަށް ވުރެ އަނިޔާވެރި ޖައްބާރު މީހަކު ނެތެވެ. ﴿أُو۟لَـٰٓئِكَ مَا كَانَ لَهُمْ أَن يَدْخُلُوهَآ إِلَّا خَآئِفِينَ﴾ އެބައިމީހުން ޖެހެނީ އެމިސްކިތްތައް ހަލާކުކުރަން މަސައްކަތް ކުރުމުގެ ބަދަލުގައި اللهއަށް ބިރުވެތިވާ ޙާލު މިސްކިތަށް ވަންނާށެވެ. ﴿لَهُمْ فِى ٱلدُّنْيَا خِزْىٌ وَلَهُمْ فِى ٱلْءَاخِرَةِ عَذَابٌ عَظِيمٌ﴾ الله އަށް އުރެދުނު މިކާފަރުންނަށް ދުނިޔޭގައި ހުރީ ދެރަކަމާއި، ނިކަމެތިކަމެވެ. އަދި އާޚިރަތުގައި ގަދަފަދަ ވެގެންވާ ޢަޛާބެވެ."],["މަޝްރިޤާއި މަޣުރިބު މިލްކުވެގެންވަނީ، الله އަށެވެ. ފަހެ، ތިޔަބައިމީހުން ކޮންމެ ފަރާތަކަށް އެނބުރުނަސް، އެތަނެއްގައި الله ވޮޑިގެންވެއެވެ. ހަމަކަށަވަރުން، الله އީ، ތަނަވަސްވަންތަ، މޮޅަށް ދެނެވޮޑިގެންވާ ރަސްކަލާނގެއެވެ. (115)","މުޅި ބިން މިލްކުވެގެން ވަނީ މާތް الله އަށެވެ. އެކަލާނގެއަށް ޚާއްޞަ ވަކިތަނެއް ނުވެއެވެ. އެހެންކަމުން، ތިޔަބައިމީހުން ކުރިމަތިލީ ކޮންމެ ފަރާތަކީ އެކަލާނގެ ތިޔަބައިމީހުންނަށް ޓަކައި ރުހިވޮޑިގަންނަވާ ޤިބުލައެވެ. މިއާޔަތް ބާވައިލެއްވުނީ ދަތުރުމަތީގައި ޤިބުލަ ހޯދަން ނޭނގުނު މީހާއާ ބެހޭގޮތުންނެވެ. އެމީހަކަށް އޮތީ އޭނާއަށް އެނގޭ ގޮތަކަށް ބަލައި، އެންމެ ބޮޑަށް ޤިބުލަ ކަމަށް ލަފާކުރެވޭ ދިމާއަށް ހުރެ ނަމާދުކުރުމެވެ. ހަމަ ކަށަވަރުން މާތް الله ގެ ރަޙްމަތްފުޅު ތަނަވަސްވެގެން ވެއެވެ. ﴿إِنَّ ٱللَّهَ وَ‌ٰسِعٌ عَلِيمٌ﴾ ޤިބުލައިގެ މައްސަލައިގައި ތިޔަބައިމީހުންނަށް ފަސޭހަކޮށްދެއްވީ އެހެންވެއެވެ. ތިޔަބައިމީހުންނަށް އެންމެ ރަނގަޅު ގޮތް ނިންމެވުމާއި، ތިޔަބައިމީހުންގެ ކަންކަން ތަދުބީރު ކުރެއްވުމުގައި އެކަލާނގެއީ އެންމެ މޮޅަށް ދެނެވޮޑިގެންވާ ރަސްކަލާނގެއެވެ."],["الله، ދަރިކަލަކު ހިއްޕެވިކަމަށް އެއުރެން ބުނެފޫއެވެ. (އެބަހީ: الله އަށް ދަރިކަލަކު ވާކަމަށް ޔަހޫދީންނާއި ނަޞާރާއިންނާއި މުޝްރިކުން ބުނޫއެވެ.) އެކަލާނގެ ހުސްޠާހިރުވަންތަކަމާއެވެ! އަދި ކިއެއްތަ! އުޑުތަކާއި ބިމުގައިވާހާ ތަކެއްޗަކާއި ކަމެއް މިލްކުވެގެންވަނީ، އެކަލާނގެއަށެވެ. އެންމެހާ ތަކެއްޗާއި ކަންތައް އެކަލާނގެއަށް ކިޔަމަންވެ، އަޅުވެތިވެގެންވެއެވެ. (116)","ޔަހޫދީން ބުނީ ޢުޒައިރު عليه السلام އަކީ اللهގެ ދަރިކަލެއް ކަމުގައެވެ. ނަޞާރާއިން ބުނީ ޢީސާ عليه السلام އަކީ اللهގެ ދަރިކަލެއް ކަމުގައެވެ. އަދި މައްކާގެ މުޝްރިކުން ބުނީ މަލާއިކަތުންނަކީ މާތް الله ގެ ދަރިދަރިކަނބަލުން ކަމުގައެވެ. ﴿سُبْحَـٰنَهُۥ ۖ بَل لَّهُۥ مَا فِى ٱلسَّمَـٰوَ‌ٰتِ وَٱلْأَرْضِ ۖ كُلٌّ لَّهُۥ قَـٰنِتُونَ﴾ އެހުރިހާ މީހުންގެ ދަޢުވާ ދޮގުކުރެއްވީއެވެ. މާނައީ: އަނިޔާވެރީން އެކަލާނގެއަށް ނިސްބަތްކުރާ ކަންކަމުން މާތް الله ހުސްޠާހިރުވެ ދުރުވެވޮޑިގެން ވެއެވެ. ކައުނުގައިވާ ހުރިހާ ތަކެއްޗަކީ އެކަލާނގެ މަތިވެރިކަމަށް ބޯލަނބާ ތަކެއްޗެވެ."],["(އެކަލާނގެއީ) އިސްވެދިޔަ މިސާލަކާނުލައި އުޑުތަކާއި ބިން ހެއްދެވި ރަސްކަލާނގެއެވެ. އެކަލާނގެ ކަމަކަށް ނިޔާކުރައްވައިފިނަމަ، އެކަމަކަށް ވަޙީކުރައްވާކަން ކަށަވަރީ، [ވާށޭ] އެވެ! ދެން އެކަމެއް ވެދެއެވެ. (117)",'ކުރީން އެފަދަ އެއްޗެއް ނެތީސް މުޅީން އަލަށް އުޑުތަކާއި ބިން ހެއްދެވި ރަސްކަލާނގެއެވެ. އެކަލާނގެ ދަރިކަލަކަށް ބޭނުންވެވޮޑިނުގަންނަވައެވެ. އެކަލާނގެ ކަމަކަށް އިރާދަކުރެއްވުމުން، އެއްވެސް ހުރަހެއް ނެތި އެކަމެއް ވެދެއެވެ. ﴿إِنَّمَآ أَمْرُهُۥٓ إِذَآ أَرَادَ شَيْـًٔا أَن يَقُولَ لَهُۥ كُن فَيَكُونُ﴾ (އެކަލާނގެ ކަމަކަށް އިރާދަކުރައްވައިފި ނަމަ އެކަލާނގެ އަމުރުފުޅު ވާކަން ކަށަވަރީ އެކަމަކަށް، "ވާށޭ" ވަޙީކުރެއްވުމެވެ. ދެން އެކަމެއް ވެދެއެވެ.) އެކަލާނގެއީ ހުރިހާ ތަކެއްޗެއް ފިޔަވައި ފުދިވޮޑިގެންވާ ރަސްކަލާނގެއަށް ވާއިރު އެކަލާނގެއަށް ދަރިކަލަކު ވާނީ ކިހިނަކުން ހެއްޔެވެ؟'],["އަދި ނުދަންނަ މީހުން ބުނެފޫއެވެ. الله (ސީދާ) ތިމަންމެންނަށް ބަސް وحى ނުކުރައްވަނީ، ކީއްވެގެން ބާވައެވެ! ނުވަތަ (މުޙައްމަދުގެފާނުގެ ބަސްފުޅު ތެދުކަމުގެ) ހެތްކެއް ތިމަންމެންގެ ގާތަށް ނާންނަނީ، ކީއްވެގެން ބާވައެވެ! ހަމައެފަދައިން، އެއުރެންގެ ކުރިން އުޅުނު އުއްމަތްތަކުގެ މީހުން ބުނީވެސް، އެއުރެންގެ ބުނުމާ އެއްފަދަ ބުނުމެކެވެ. އެއުރެންގެ ހިތްތައްވަނީ އެއްގޮތްވެގެންނެވެ. (އެފަދަ ކަންތައް) ޔަޤީންކުރާ މީހުންނަށް، ހަމަކަށަވަރުން ތިމަންރަސްކަލާނގެ ހެކިތައް ބަޔާންކުރައްވައި އެންގެވީމެވެ. (118)","މާނައީ ޖާހިލު މުޝްރިކުން ބުންޏެވެ. މާތް الله އަހަރުމެންނަށް ބަސްވަޙީކުރައްވައި، މެދުވެރިއެއްނެތި އަހަރުމެންނާ މުޚާޠަބުކުރައްވައި ކަލޭގެފާނަކީ އެކަލާނގެ ރަސޫލާކަން އަހަރުމެންނަށް ބުނެދެއްވާންވީ ނޫންތޯއެވެ؟ ނުވަތަ ކަލޭގެފާނުގެ ރަސޫލުކަން ސާބިތުކޮށްދެއްވަން، އިންކާރުނުކުރެވޭ ފަދަ ވަރުގަދަ މުޢުޖިޒާތް ދައްކަވާން ވީ ނޫންތޯއެވެ؟ އެމީހުންގެ ގޮތް ދޫނުކުރުމާއި، ބޯހަރުކަން މިވަނީ މާތް اللهއާ ސީދާ ވާހަކަ ދެއްކުމަށް އެދޭ ވަރަށް މައްޗަށް ގޮސްފައެވެ. ﴿كَذَ‌ٰلِكَ قَالَ ٱلَّذِينَ مِن قَبْلِهِم مِّثْلَ قَوْلِهِمْ ۘ تَشَـٰبَهَتْ قُلُوبُهُمْ﴾ އެބައިމީހުންގެ ނަބީންނަށް ނުކިޔަމަންތެރިވެ، ހަރުކަށިކަމާއެކު މީގެ ކުރީން ނުކުތް މީހުންވެސް ދެއްކީ މިފަދަ ނުބައިކަން ބޮޑު ވާހަކައެވެ. ނަބީބޭކަލުން ދޮގުކުރުމާއި ގޮތް ދޫނުކުރުމުގައި، މައްކާގެ މުޝްރިކުންނާއި އެބައިމީހުންގެ ހިތްތައް އެއް ގޮތެވެ. މިއީ ރަސޫލާ ﷺ ގެ ހިތްޕުޅު ހަމަޖައްސަވައި ތަސައްލީ ދެއްވުމަށް ގެންނަވާފައިވާ ބަސްފުޅެކެވެ، ﴿قَدْ بَيَّنَّا الْآيَاتِ لِقَوْمٍ يُوقِنُونَ ﴾ ޙައްޤު ގޮތް ހޯދައި އެގޮތް ޤަބޫލުކުރާން އުޅޭ ބަޔަކަށް ތިމަން الله މިވަނީ ބަޔާންވެގެންވާ ދަލީލާއި ހެކި ދައްކަވައިފައެވެ. އޭ މުޙައްމަދު ﷺ އެވެ."],["އުފާވެރިކަމުގެ ޚަބަރު ދެއްވާ ބޭކަލަކު ކަމުގައްޔާއި ބިރުވެރިކަމުގެ ޚަބަރު ދެއްވާ ބޭކަލަކު ކަމުގައި، ޙައްޤު ދީނާއިގެން ހަމަކަށަވަރުން ތިމަންރަސްކަލާނގެ ކަލޭގެފާނު ފޮނުއްވީމެވެ. ފަހެ، ނަރަކައިގެ އަހުލުވެރިންނާމެދު ކަލޭގެފާނަކާ ސުވާލެއް ނުކުރައްވާނެތެވެ. (119)","ހަމަކަށަވަރުން ތިމަންރަސްކަލާނގެ ކަލޭގެފާނު ފޮނުއްވީ އަލިގަދަ ޝަރީޢަތާއި، ވިދުވަރުގަދަ ހިދާޔަތާއި، ބަޔާންވެގެންވާ ޙައްޤާ އެކު މުއުމިނުންނަށް އުފާވެރިކަމުގެ ޚަބަރު ދެއްވާ، އަދި ކާފަރުންނަށް ބިރުވެރިކަމުގެ އިންޒާރުދެއްވާ ބޭކަލެއްގެ ގޮތުގައެވެ. ﴿وَلَا تُسْـَٔلُ عَنْ أَصْحَـٰبِ ٱلْجَحِيمِ﴾ ނަރަކައިގެ އަހުލުވެރީންނަށް ވާން ތިބި މީހުން އީމާން ނުވިޔަސް ކަލޭގެފާނު އެކަމުގެ މަސްއޫލިއްޔަތު އުފުއްލަވާކަށް ޖެހިވަޑައެއް ނުގަންނަވާނެއެވެ. ކަލޭގެފާނު ވަނީ ކަލޭގެފާނުގެ އަމާނާތް އަދާކުރައްވައި، މީސްތަކުންނާ ހަމައަށް ރިސާލަތު ގެނެސްދެއްވައިފައެވެ. ކަލޭގެފާނު ޔަހޫދީއަކަށް ވެވަޑައިނުގަންނަވަނީސް ޔަހޫދީން ކަލޭގެފާނާ މެދު ނުރުހޭނެއެވެ."],["އަދި ޔަހޫދީންވެސް ނަޞާރާއިންވެސް އެއުރެންގެ ދީނަށް ކަލޭގެފާނު ތަބަޢަވެވަޑައިގެންފުމަށް ދާނދެން ކަލޭގެފާނަކާ ނުރުހޭނެތެވެ. ކަލޭގެފާނު ވިދާޅުވާށެވެ! ހަމަކަށަވަރުން اللَّه ގެ މަގު އެއީ ހަމަ ތެދުމަގެވެ. އަދި ކަށަވަރުންވެސް، ކަލޭގެފާނުގެ އަރިހަށް ޢިލްމުގެ ތެރެއިން އައި ކަންތަކަށްފަހު އެއުރެންގެ އެދުންތަކަށް ކަލޭގެފާނު ތަބަޢަވެވަޑައިގެންފިނަމަ، اللَّه ގެ ޙަޟްރަތުން ކަލޭގެފާނަށް އެއްވެސް އެހީތެރިޔަކު އަދި ނަޞްރު ދޭނޭ މީހަކުވެސް ނުވާނެތެވެ. (120)","ކަލޭގެފާނު ޔަހޫދީއަކަށް ވެވަޑައިނުގަންނަވަނީސް ޔަހޫދީން ކަލޭގެފާނާ މެދު ނުރުހޭނެއެވެ. އަދި ކަލޭގެފާނު ނަޞްރާނީއަކަށް ވެވަޑައިނުގަންނަވަނީސް ނަޞްރާނީން ކަލޭގެފާނާ މެދު ނުރުހޭނެއެވެ. ކަލޭގެފާނު އިސްލާމްދީން ދޫކުރައްވައި، ތެދުމަގުން ކައްސާލައިފައިވާ އެބައިމީހުންގެ ދީނަށް ވެދެވަޑައިގަންނަވާންދެނެވެ. މިއީ، މުސްލިމުން ޤަބޫލުކުރާން ވެއްޖެ ޙަޤީޤަތެކެވެ. އަހަރެމެން މުސްލިމުން ކިތައްމެ ވަރަކަށް އެބައިމީހުންނާ ގާތް ގުޅުން އުފައްދައި، އެބައިމީހުންގެ ޤާނޫނުތަކާއި، ނިޒާމުތަކާ އެއްގޮތަށް އަހަރެމެންގެ ކަންކަން ބަދަލުކުރިޔަސް، އަހަރެމެން ދީން ދޫކޮށްނުލަނީސް އެބައިމީހުން އަހަރެމެންނާ މެދު ނުރުހޭނެއެވެ. އެހެނީ، އެބައިމީހުންނީ އިސްލާމްދީނާ ޢަދާވާތްތެރިކަން ބޮޑު ޢަދުއްވުންނެވެ. ﴿قُلْ إِنَّ هُدَى ٱللَّهِ هُوَ ٱلْهُدَىٰ ۗ﴾ ކަލޭގެފާނު ވިދާޅުވާށެވެ. މާތް الله ތިމަންކަލޭގެފާނަށް އެދީނަކަށް ހިދާޔަތް ދެއްވި ދީނަކީ އެއީ ޙައްޤު ދީނެވެ. އެނޫން ހިދާޔަތެއް ނުވެއެވެ. ތިޔަބައިމީހުން ތިމަންކަލޭގެފާނަށް ތިޔަ ގޮވަނީ ބާޠިލާއި މަގުފުރެދުމަށެވެ. ﴿وَلَئِنِ ٱتَّبَعْتَ أَهْوَآءَهُم بَعْدَ ٱلَّذِى جَآءَكَ مِنَ ٱلْعِلْمِ ۙ مَا لَكَ مِنَ ٱللَّهِ مِن وَلِىٍّ وَلَا نَصِيرٍ﴾ އަދި ކަލޭގެފާނަށް ވިދުވަރެއްފަދަ އަލިގަދަ ޙައްޤު ބާވައިލެއްވުމަށް ފަހު، ކަލޭގެފާނު އެބައިމީހުންގެ ހަވާ ނަފްސަށް ތަބަޢަވެގެން ވަޑައިގެންފިނަމަ، މާތް الله ގެ ޢަޛާބުން ކަލޭގެފާނު ސަލާމަތް ކުރާނޭ އެއްވެސް މަދަދުވެރިއަކު ނުވާނެއެވެ. މިތާނގައި ރަސޫލާ ﷺއާ މުޚާޠަބު ކުރެވިފައި ވިޔަސް، ޙަޤީޤަތުގައި މުޚާޠަބުކުރެވިފައި ވަނީ މުއުމިނުންނާއެވެ. މީސްތަކުންނަށް ނިސްބަތްކޮށް ވެރީންނަށް މުޚާޠަބުކުރުމަކީ ބަސްމޮށުމުގެ ޢާއްމު އުސޫލުން ބޭނުންކޮށް އުޅޭ ގޮތެކެވެ."],["ތިމަންރަސްކަލާނގެ އެއުރެންނަށް ފޮތް ދެއްވި މީހުން އެފޮތް ކިޔަވަންވީ ޙައްޤު ގޮތުގައި އެފޮތް ކިޔަވައި އުޅެތެވެ. އެއުރެން އެ ފޮތަށް އީމާންވެތެވެ. އަދި އެފޮތަށް ކާފިރުވާ މީހުން (ދަންނާށެވެ!) ފަހެ، އެއުރެންނީ ހަމަ ގެއްލެނިވެގެންވާ މީހުންނެވެ. (121)","މިތާނގައި މިދެކެވެނީ، ޔަހޫދީންނާއި ނަޞާރާއިންގެ ތެރެއިން އިސްލާމްވެވަޑައިގަތް ޢަބްދުﷲ ބިން ސަލާމް رضي الله عنه އާއި އެކަލޭގެފާނުގެ އެކުވެރީން ފަދަ އަހްލުކިތާބީންގެ މުއުމިނުންގެ ވާހަކައެވެ. މާނައީ: އަހްލުކިތާބީންގެ ތެރެއިން ޙައްޤު އެނގި އެއަށް ތަބަޢަވީ މިފަދަ މީހުން ކީރިތި ޤުރްއާނަށް އީމާންވެއެވެ. އަދި އެމީހުން މާތް اللهގެ ކަލާމްފުޅަށް އުނި އިތުރު ގެނެސް ބަދަލެއް ނުކުރެއެވެ. އީމާންކަމުގައި ތެދުވެރި ބަޔަކީ އެއީއެވެ. اللهގެ ކަލާމްފުޅު ބަދަލުކުރާ ނުބައި ނުލަފާ މީހުންނެއް ނޫނެވެ. ﴿وَمَن يَكْفُرْ بِهِۦ فَأُو۟لَـٰٓئِكَ هُمُ ٱلْخَـٰسِرُونَ ﴾ ރަސޫލުކަން ޚަތިމު ކުރެއްވި ރަސޫލާ ﷺއަށް ބާވައިލެއްވުނު ކީރިތި ޤުރްއާން ދޮގުކުޅަ މީހާއީ ދުނިޔެއާއި އާޚިރަތުގައި ގެއްލެނިވެގެންވާ މީހެކެވެ. އެހެނީ، އޭނާ ވަނީ އީމާންކަމުގެ ބަދަލުގައި ކާފިރުކަން ގަނެފައެވެ. މާތް الله ޔަހޫދީންނަށް ދެއްވި ފާޅުކަން ބޮޑު ނިޢުމަތްތައް އެބައިމީހުންނަށް ހަނދުމަ ކޮށްދެއްވަނީއެވެ."],["އޭ އިސްރާއީލުގެދަރިންނޭވެ! ތިމަންރަސްކަލާނގެ ތިޔަބައިމީހުންނަށް ދެއްވި ނިޢުމަތާއި، އަދި (އެދުވަސްވަރުގެ) މީސްތަކުންގެ މައްޗަށް ތިމަންރަސްކަލާނގެ ތިޔަބައިމީހުން މާތްކުރައްވާފައިވާކަން ހަނދުމަކުރާށެވެ! (122)","އޭ ޔަހޫދީ ޤައުމުގެ މީހުންނޭވެ! ތިޔަބައިމީހުންނަށް ތިމަން الله ދެއްވި ގުނައި ޢަދަދު ނުކުރެވޭ ނިޢުމަތްތައް ހަނދުމަކުރާށެވެ. އަދި އެ ނިޢުމަތްތަކަށް ޓަކައި ތިޔަބައިމީހުންގެ ވެރި ރަސްކަލާނގެއަށް ޝުކުރުވެރިވާށެވެ. ޢާލަމްތަކުގެ މައްޗަށް އެބައިމީހުން މާތްކުރެއްވުމުގެ މާނައީ، ބަނީ އިސްރާއީލުގެ ތެރެއިން މޫސާ عليه السلام އަށް އީމާންވެ ތައުރާތުގައި ހިފެހެއްޓި މީހުންނަކީ އެބައިމީހުންގެ ދުވަސްވަރު ދުނިޔޭގައި އުޅުނު އެންމެ މާތް މީހުންނެވެ. ހުރިހާ ޒަމާނެއްގެ އުއްމަތްތަކަށް ވުރެ އެބައިމީހުން މާތް ވީއެއް ނޫނެވެ. އެހެނީ، މުޙައްމަދު ﷺ ގެ އުއްމަތަކީ ޝައްކެއް ނެތް މިންވަރަށް އެނގޭ ސާފު ނައްޞުގައި ﴿كُنتُمْ خَيْرَ أُمَّةٍ أُخْرِجَتْ لِلنَّاسِ﴾ އައިސްފައިވާ ގޮތުގައި ދުނިއަށް އައި އެންމެ މާތް އުއްމަތެވެ. ޔަހޫދީން ކާފިރުވެ، ނަބީބޭކަލުން ޤަތުލުކުރުމުގެ ސަބަބުން އެބައިމީހުންވަނީ އެންމެ ނުބައި އުއްމަތުގެ މީހުން ކަމުގައި ވެފައެވެ."],["އެދުވަހަކުން އެއްވެސް ނަފްސަކަށް އެއްވެސް ނަފްސެއްގެ ކިބައިން އެއްވެސް ކަމެއް ފުއްދައިނުދެވޭނޭ އަދި އެކެއްގެ ކިބައިން ފިދްޔައެއްވެސް ނުހިއްޕަވާނޭ އަދި (އެއްވެސް ފަރާތެއްގެ) ޝަފާޢަތަކުން އެއްވެސް މީހަކަށް މަންފާއެއް ނުކުރާނޭ އަދި އެއުރެންނަށް (އެއްވެސް ފަރާތަކުން) ނަޞްރެއް ނުލިބޭނޭ ދުވަހަކަށް ތިޔަބައިމީހުން ބިރުވެތިވެ ރައްކާތެރިވާށެވެ! (123)","އެއްވެސް ނަފުސަކަށް އަނެއް ނަފުސަށް ކަމެއް ކޮށް ނުދެވޭނޭ، އަދި އަނެއް ނަފުސުގެ ފަރާތުން ޢަޛާބު ދުރުކޮށް ނުދެވޭނޭ، އުނދަގޫ، ބިރުވެރި ދުވަހަށް ތިޔަބައިމީހުން ބިރުވެތިވާށެވެ. އެދުވަހު ކޮންމެ ނަފުސެއްވެސް އެނަފުސެއް ކުޅަ ކަމަކާއިގެން މަޝްޣޫލުވެފައިވާނެތީއެވެ. ﴿وَلَا يُقْبَلُ مِنْهَا عَدْلٌ وَلَا تَنفَعُهَا شَفَـٰعَةٌ وَلَا هُمْ يُنصَرُونَ﴾ މާނައީ: ކިތަންމެ ވަރަކަށް ފިދްޔަ ދޭން އުޅުނަސް އެއްވެސް ނަފުސެއްގެ ފަރާތުން ފިދްޔަ ޤަބޫލުނުކުރެވޭނެއެވެ. މިތާނގައި عدل ގެ މާނައަކީ ފިދްޔައެވެ. އަދި ކާފިރުވެއްޖެ ނަފުސަކަށް އެއްވެސް ފަރާތެއްގެ ޝަފާޢަތުން ފައިދާއެއް ނުކުރާނެއެވެ. އަދި މާތް الله ގެ ޢަޛާބުން މިންޖުވުމަށް މަދަދުދޭނޭ ފަރާތެއްވެސް ނުވާނެއެވެ."],["އިބްރާހީމްގެފާނުގެ ވެރިރަސްކަލާނގެ، ކަލިމަތަކަކުން (އެބަހީ: ކުރެއްވި އަމުރުފުޅުތަކަކާއި ނަހީތަކަކުން އެކަލޭގެފާނުގެ ކިޔަމަންތެރިކަންހުރި މިންވަރު ބެއްލެވުމަށް) އިމްތިޙާނުކުރެއްވިހިނދު ހަނދުމަކުރައްވާށެވެ! ފަހެ، އެކަލޭގެފާނު (ކިޔަމަންތެރިވެވަޑައިގެން) އެކަންތައްތައް ފުރިހަމަ ކުރެއްވިއެވެ. އެކަލާނގެ (އެކަލޭގެފާނަށް) ވަޙީކުރެއްވިއެވެ. ހަމަކަށަވަރުން، މީސްތަކުންނަށް އިމާމަކު ކަމުގައި ތިމަންރަސްކަލާނގެ ކަލޭގެފާނު ލައްވާހުށީމެވެ. އެކަލޭގެފާނު ދެންނެވިއެވެ. ތިމަންއަޅާގެ ދަރިފަސްކޮޅުންވެސް މެއެވެ. އެކަލާނގެ ވަޙީކުރެއްވިއެވެ. އަނިޔާވެރިންނަކަށް ތިމަންރަސްކަލާނގެ ޢަހްދެއް ނުލިބޭނެތެވެ. (124)","މާތް ﷲ އިބްރާހީމް عليه السلام އަށް އުނދަގޫ ތަކްލީފުތަކެއް ޖައްސަވައި، އަމުރުތަކަކާ ނަހީތަކަކުން އެކަލޭގެފާނު އިމްތިޙާނު ކުރެއްވިއެވެ. އެހިނދު އެކަލޭގެފާނު އެހުރިހާ ކަމެއް އެންމެ ފުރިހަމަ ގޮތުގައި އަދާކުރެއްވިއެވެ. އަދި އެންމެ ރަނގަޅު ގޮތުގައި އެކަންތައް ނިންމެވިއެވެ. މިބުނެވުނު ތަކްލީފުތަކާއި އިމްތިޙާނުކުރެވުނު ކަންކަމުގެ ތެރޭގައި: އެކަލޭގެފާނުގެ ވަޒަން ދޫކުރައްވައި ވަޑައިގަތުން، ދަރިކަލުން އިސްމާއީލު عليه السلام ޤުރުބާންކުރެއްވުމުގެ އިމްތިޙާނު، އެކަލޭގެފާނު އަންދާލުމަށް އަލިފާންގަނޑަށް އެއްލައިލެއްވުނު ހިނދު އެކަމަށް ކެތްކުރެއްވުން ހިމެނެއެވެ. ﴿قَالَ إِنِّى جَاعِلُكَ لِلنَّاسِ إِمَامًا﴾ މާނައީ: އެކަލޭގެފާނުގެ ވެރިރަސްކަލާނގެ އެކަލޭގެފާނަށް ވަޙީކުރެއްވިއެވެ. ތިމަންރަސްކަލާނގެ ކަލޭގެފާނަކީ މީސްތަކުންނަށް ނަމޫނާއެއްކަމުގައްޔާއި، މީސްތަކުން މަގު ހޯދާނޭ ބައްތިއެއް ކަމުގައި ލައްވަވާހުށީމެވެ. ﴿ قَالَ وَمِن ذُرِّيَّتِى ۖ قَالَ لَا يَنَالُ عَهْدِى ٱلظَّـٰلِمِينَ﴾ މާނައީ: އިބްރާހީމް عليه السلام ދެންނެވިއެވެ. މިއަޅާގެ ވެރި ރަސްކަލާކޮ! މިއަޅާގެ އުއްމަތުންވެސް ތެދުމަގަށް މަގުދައްކައިދޭ ބަޔަކު ލައްވާނދޭވެ! މާތް الله އިބްރާހީމް عليه السلام އަށް ވަޙީކުރެއްވިއެވެ. އޭ އިބްރާހީމް عليه السلام އެވެ. މިދީލަތިކަން ކާފަރަކަށް ނުވަތަ މަގުފުރެދިފައިވާ މީހަކަށް ނުލިބޭނެއެވެ. އެހެނީ، ނަބީކަމަކީ ބޮޑު އަމާނާތަކަށް ވެފައި، އަނިޔާވެރިޔާއަކީ މި އަމާނާތް އުފުލާން އެކަށީގެންވާ މީހެއް ނޫނެވެ."],["އަދި ސަވާބު ލިބިގަތުމުގެ ތަނެއް ކަމުގައްޔާއި އަމާންކަން ލިބިގެންވާ ތަނެއް ކަމުގައި މީސްތަކުންނަށްޓަކައި ތިމަންރަސްކަލާނގެ كعبة اللَّه ގެފުޅު ލެއްވިހިނދު ހަނދުމަކުރައްވާށެވެ! އަދި އިބްރާހީމްގެފާނު ހުންނެވިތަން (އެބަހީ: ނަމާދު ކުރެއްވުމަށް ނުވަތަ ގެފުޅު ބިނާކުރެއްވުމަށް ހުންނެވިތަން) އެއީ ތިޔަބައިމީހުން ނަމާދުކުރާ ތަނެއްކަމުގައި ބަލައި، ބޭނުން ހިފާށެވެ! އަދި އިބްރާހީމްގެފާނާއި އިސްމާޢީލުގެފާނަށް ތިމަންރަސްކަލާނގެ އެންގެވީމެވެ. ޠަވާފު ކުރާ މީހުންނާއި އަޅުކަންކުރުމަށްތިބޭ މީހުންނާއި ރުކޫޢު ސުޖޫދު ކުރާ މީހުންނަށްޓަކައި ތިޔަ ދެބަފައިކަލުން ތިމަންރަސްކަލާނގެ ގެފުޅު ޠާހިރުކުރައްވާށެވެ! (125)","އަދި ތިމަންރަސްކަލާނގެ ގެފުޅަކީ ޙައްޖުވެރީންނާއި، ޒިޔާރަތްކުރާމީހުން އެތަނަށް އެނބުރިދާނޭ ތަނެއްގެ ގޮތުގައްޔާއި، ބިރުވެރިކަމުން އަމާންކަން ލިބޭ ތަނެއްގެ ގޮތުގައްޔާއި، ނިކަމެތީން ޙިމާޔަތް ހޯދާ ތަނެއްގެ ގޮތުގައި ލެއްވެވީމެވެ. ﴿ وَٱتَّخِذُوا۟ مِن مَّقَامِ إِبْرَ‌ٰهِـۧمَ مُصَلًّى ۖ﴾ އަދި ތިމަންރަސްކަލާނގެ މުއުމިނުންނަށް ވަޙީކުރެއްވީމެވެ. އިބްރާހީމް عليه السلام ގެ މަޤާމަކީ ތިޔަބައިމީހުން ނަމާދުކުރާ ތަނެއް ކަމުގައި ހަދާށެވެ. އިބްރާހީމް عليه السلام ގެ މަޤާމަކީ ގެފުޅު ބިނާކުރެއްވި އިރު އެކަލޭގެފާނު އަރައިވަޑައިގެން ހުންނެވި ހިލަކޮޅެވެ. ﴿وَعَهِدْنَآ إِلَىٰٓ إِبْرَ‌ٰهِـۧمَ وَإِسْمَـٰعِيلَ أَن طَهِّرَا بَيْتِىَ لِلطَّآئِفِينَ وَٱلْعَـٰكِفِينَ وَٱلرُّكَّعِ ٱلسُّجُودِ﴾ އަދި ތިމަންރަސްކަލާނގެ އިބްރާހިމް عليه السلام އަށާއި އެކަލޭގެފާނުގެ ދަރިކަލުން އިސްމާޢީލު عليه السلام އަށް އެންގެވީމެވެ. ބޮޑެތި ރަށްތަކުންނާއި، ކުދި އަވަށްތަކުން ގެފުޅަށް ޠަވާފުކުރާން އަންނަ މީހުންނަށް ޓަކައި އެތަން ބުދުތަކާއި، އެފަދަ ނަޖިސްތަކެތީން ޠާހިރުކުރައްވާށެވެ. ٱلْعَـٰكِفِينَ އަކީ އެތަނުގައި ތިބޭ އަދި ނަމާދުކުރާ މީހުންނެވެ."],["އަދި އިބްރާހީމްގެފާނު ދުޢާކުރައްވައި ވިދާޅުވިހިނދު ހަނދުމަކުރައްވާށެވެ! އަޅުގެ ވެރިރަސްކަލާކޯއެވެ! މިރަށަކީ އަމާންކަން ލިބިގެންވާ ރަށެއްކަމުގައި ލައްވައިފާނދޭވެ! އަދި އެރަށުގެ އަހުލުވެރިންކުރެ اللَّه އަށާއި އާޚިރަތް ދުވަހަށް އީމާންވި މީހުންނަށް މޭވާތަކުން رزق ދެއްވައިފާނދޭވެ! އެކަލާނގެ ވަޙީކުރެއްވިއެވެ. ކާފިރުވެއްޖެ މީހާއަށް (ދުނިޔޭގައި) ކުޑަހިނދުކޮޅެއްގެ އުފަލާއި އަރާމު، ތިމަންރަސްކަލާނގެ ދެއްވާހުށީމެވެ. ދެން، ނަރަކައިގެ ޢަޛާބުގެ ތެރެޔަށް އެމީހަކު ފޮނުއްވައިލައްވާހުށީމެވެ. އެއީ ހާދަހާ ނުބައިވެގެންވާ ނިމިދިޔުމެކެވެ. (126)","އޭ މިއަޅާގެ ވެރިރަސްކަލާކޮ! މި ހަނަފަސް ބިމަކީ އެތަނުގައި ތިބޭ މީހުންނަށް އަމިއްލަ ނަފުސުގެ މައްޗަށް ބިރުވެރިކަމެއް ނެތް އަމާން ތަނަކަށް ހައްދަވައި، މިތަނުގެ އަހުލުވެރީންނަށް ބާވަތްބާވަތުގެ މޭވާއިން ރިޒުޤުދެއްވާނދޭވެ! އެއީ، އެބައިމީހުން އިބަރަސްކަލާނގެއަށް ކިޔަމަންވުމަށް އަވަސްވެގަނެ، އިބަރަސްކަލާނގެއަށް އަޅުކަންކުރުމަށް ހުސްވެ ތިބުމަށްޓަކައެވެ. އަދި އެމީހުންގެ ތެރެއިން މުއުމިނުންނަށް ޚާއްޞަކޮށް އެ ރިޒުޤު ދެއްވާނދޭވެ. ﴿قَالَ وَمَن كَفَرَ فَأُمَتِّعُهُۥ قَلِيلًا ثُمَّ أَضْطَرُّهُۥٓ إِلَىٰ عَذَابِ ٱلنَّارِ ۖ وَبِئْسَ ٱلْمَصِيرُ﴾ މާނައީ: މާތް الله އިބްރާހީމް عليه السلام އަށް ވަޙީކުރެއްވިއެވެ. އެބައިމީހުންގެ ތެރެއިން ކާފިރުވީ ބަޔަކަށްވެސް ތިމަންރަސްކަލާނގެ ރިޒުޤު ދެއްވާހުށީމެވެ. ތިމަންރަސްކަލާނގެ ޚަލްޤުކުރެއްވި ބަޔަކަށް ރިޒުޤު ނުދެއްވައި ދޫކޮށްލައްވާން ވީހެއްޔެވެ. އެހެނަސް، ކާފިރުވީ މީހާއަށް ތިމަން الله އޭނާގެ އަޖަލު ހަމަވާންދެން ދުނިޔޭގައި ރިޒުޤު ދެއްވާހުށީމެވެ. ދެން ތިމަން ﷲ އޭނާ ނަރަކައަށް ފޮނުއްވާހުށީމެވެ. ކާފަރުން އެތަނެއްގައި ދެމި ތިބޭނޭ ތަނެއްގެ ގޮތުގައި ނަރަކައިގެ ނުބައި ކަމާއެވެ. އިބްރާހީމް عليه السلام ޤިޔާސްކުރެއްވީ އިމާމުކަމުގެ މައްޗަށެވެ. ދެން މާތް الله އެކަލޭގެފާނަށް އެންގެވީ ރިޒުޤަކީ މުއުމިނުންނަށާއި ކާފަރުންނަށާއި، ހެޔޮލަފާ މީހުންނަށާއި، ނުބައި ނުލަފާ މީހުންނަށް ދުނިޔަވީ ރަޙްމަތެއް ކަމުގައްޔާއި، އެއާއި ޚިލާފަށް އިމާމު ކަމަކީ ހެޔޮލަފާމީހުންނަށް ރަޙްމަތެއް ކަމުގައެވެ."],["އަދި އިބްރާހީމްގެފާނާއި އިސްމާޢީލުގެފާނާ ދެބަފައިކަލުން ގެފުޅުގެ ބިންގާ އުފުއްލަވައި ބިނާކުރައްވަމުން ގެންދެވިހިނދު، ހަނދުމަކުރާށެވެ! (އެހިނދު ދުޢާކުރެއްވިއެވެ.) އަޅަމެންގެ ވެރިރަސްކަލާކޮ! އަޅަމެންގެ ކިބައިން (މިކަން) ޤަބޫލުކުރައްވައިފާނދޭވެ! ހަމަކަށަވަރުން، އިބަރަސްކަލާނގެއީ މޮޅަށް އައްސަވާވޮޑިގެންވާ މޮޅަށް ދެނެވޮޑިގެންވާ ރަސްކަލާނގެއެވެ. (127)","އޭ ރަސޫލާ ﷺއެވެ. އިބްރާހީމް عليه السلام އާއި އެކަލޭގެފާނުގެ ދަރިކަލުން އިސްމާޢީލު عليه السلام ގެފުޅު ބިނާކުރެއްވި އަޖާއިބުކުރަނިވި ވަގުތު ކަލޭގެފާނު ހަނދުމަކުރައްވާށެވެ. އެދެބޭކަލުން ގެފުޅު ބިނާކުރައްވަމުން ދިޔައިރު ގެންދެވީ މިހެން ދުޢާ ދަންނަވަމުންނެވެ. ﴿رَبَّنَا تَقَبَّلْ مِنَّآ ۖ إِنَّكَ أَنتَ ٱلسَّمِيعُ ٱلْعَلِيمُ﴾ އޭއަޅަމެންގެ ވެރިރަސްކަލާކޮ! އަޅަމެން މިކުރާ މަސައްކަތް ޤަބޫލުކުރައްވާނދޭވެ. އަދި މިމައްސައްކަތް އިބަރަސްކަލާނގެ ވަޖުހުފުޅަށް ޚާލިޞް މަސައްކަތެއް ކަމުގައި ލައްވާނދޭވެ. އިބަރަސްކަލާނގެއީ އަޅަމެންގެ އަޑު އައްސަވައިވޮޑިގަންނަވާ، އަޅަމެންގެ ނިޔަތް ރަނގަޅަށް ދެނެވޮޑިގަންނަވާ ރަސްކަލާނގެއެވެ."],["އަޅަމެންގެ ވެރިރަސްކަލާކޮ! އިބަރަސްކަލާނގެއަށް ފުރިހަމަޔަށް ކިޔަމަންވާ ދެމީހުން ކަމުގައި އަޅަމެން ލައްވައިފާނދޭވެ! އަދި އިބަރަސްކަލާނގެއަށް ފުރިހަމަޔަށް ކިޔަމަންވާ އުއްމަތެއް އަޅަމެންގެ ދަރިފަސްކޮޅުން ލައްވައިފާނދޭވެ! އަދި އަޅަމެން އަޅުކަންކުރާނޭ ގޮތްތައް އަޅަމެންނަށް ދައްކަވައިފާނދޭވެ! އަދި އަޅަމެންގެ މައްޗަށް ތައުބާ ލައްވައިފާނދޭވެ! ހަމަކަށަވަރުން އިބަރަސްކަލާނގެއީ ގިނަގިނައިން ތައުބާ ލައްވާ، ރަޙީމްވަންތަ ރަސްކަލާނގެއެވެ. (128)","އަޅަމެންގެ ވެރިރަސްކަލާކޮ! އަޅަމެންނީ އިބަރަސްކަލާނގެ އަމުރުފުޅަށް ބޯލަނބައި އަޅަމެންގެ ޢަމަލުތައް އިބަރަސްކަލާނގެ ވަޖުހުފުޅަށް ޚާލިޞްކުރާ ބަޔަކު ކަމުގައި ލައްވަވާނދޭވެ. އަދި އަޅަމެންގެ ދަރިފަސްކޮޅުގައި ވެސް އިބަރަސްކަލާނގެއަށް ކިޔަމަންވާ، އަދި އިބަރަސްކަލާނގެ މަތިވެރިކަމުގެ ކުރިމަތީގައި ބޯލަނބާ ބަޔަކު ލައްވާނދޭވެ. ﴿وَأَرِنَا مَنَاسِكَنَا وَتُبْ عَلَيْنَآ ۖ إِنَّكَ أَنتَ ٱلتَّوَّابُ ٱلرَّحِيمُ﴾ އަދި އިބަރަސްކަލާނގެ ދީނުގެ ޝަރީޢަތާއި، ޙައްޖުކުރާނޭ ގޮތް އަޅަމެންނަށް އުނގަންނައި ދެއްވައި، އަޅަމެންނަށް ތައުބާ ލައްވައިދެއްވާނދޭވެ. އިބަރަސްކަލާނގެއީ ފާފަފުއްސެވުމުގައި މަތިވެރި، ރަޙްމަތް ތަނަވަސް ރަސްކަލާނގެއެވެ."],["އަޅަމެންގެ ވެރިރަސްކަލާކޮ! އަދި އެ އުއްމަތުގެ މީހުންނަށް އިބަރަސްކަލާނގެ އާޔަތްތައް ކިޔަވައިދެއްވާ، ޙިކްމަތާއި ފޮތް އުނގަންނައިދެއްވާ އަދި (އެންމެހާ ނުބައިގޮތްތަކުން) އެ އުއްމަތް ޠާހިރު ކުރައްވާނޭ ރަސޫލަކު، އެ އުއްމަތުގެ ތެރެއިން، އެ އުއްމަތުގެ ތެރެޔަށް ފޮނުއްވައިފާނދޭވެ! ހަމަކަށަވަރުން، އިބަރަސްކަލާނގެއީ ޢަޒީޒުވަންތަ، ޙަކީމުވަންތަ ރަސްކަލާނގެއެވެ. (129)","އަދި އިސްލާމީ އުއްމަތަށް، އެބައިމީހުންނަށް ޤުރްއާން ކިޔަވައިދެއްވައި، ނަބީކަމުގެ ހިދާޔަތުން އެބަހީ، ޙިކްމަތުން އެބައިމީހުންނަށް ތެދުމަގަށް މަގުދައްކަވައި، ޝިރުކާއި ބުދަށް އަޅުކަންކުރުމުގެ ނަޖިހުން އެބައިމީހުން ޠާހިރުކުރައްވާނޭ ރަސޫލަކު ޢަރަބީންގެ ތެރެއިން ފޮނުއްވާނދޭވެ. އިބަރަސްކަލާނގެއީ އެންމެ ގަދަފަދަ، ޢަޒީޒު ވަންތަ، ޙިކްމަތްވަންތަ ރަސްކަލާނގެއެވެ. މާތް الله ވަނީ އެކަލޭގެފާނުގެ މިދުޢާ އިޖާބަކުރައްވައި، ރަސޫލުކަން ޚަތިމުކުރެއްވި ރަސޫލާ، މުޙައްމަދު ﷺ ޢަރަބީންގެ ތެރެއިން ފޮނުއްވައި، އެކަލޭގެފާނާ ހަމައިން ރަސޫލުކަން ނިންމަވައިފައެވެ."],["އެމީހެއްގެ ނަފްސު އިހާނެތި ކޮށްލައިފި މީހަކު މެނުވީ، އިބްރާހީމްގެފާނުގެ ދީނަށް ނުރުހުންވެ، އެ ދީނުން ދުރުވެގަންނާނީ ކާކުހެއްޔެވެ؟ ހަމަކަށަވަރުން، ދުނިޔޭގައިވެސް ތިމަންރަސްކަލާނގެ އެކަލޭގެފާނު ހޮއްވަވައި ޚިޔާރުކުރެއްވީމެވެ. އަދި އެކަލޭގެފާނީ، އާޚިރަތް ދުވަހުން ޞާލިޙުންގެ ތެރެއިންވާ ބޭކަލަކުކަން ކަށަވަރެވެ. (130)","އިބްރާހީމް عليه السلام ގެ މާތް ސިފަފުޅުތަކާއި، އިސްލާމީ ނޫރުގެ މަރުކަޒު ކަމުގައިވާ ގެފުޅު ބިނާކުރެއްވި ވާހަކަ ބަޔާންކުރެއްވުމަށް ފަހު ދެން ބަޔާން ކުރައްވަނީ އެކަލޭގެފާނު ގެންނެވި ދީނާއި ޝަރީޢަތާއި ދެކޮޅު ހެދި މީހުން މޮޔަކަމެވެ. މާނައީ: އަމިއްލަ ނަފުސުގެ އަގުވައްޓާލައި، އެ ނަފުސަށް އިހާނެތިކޮށް ހެދި ބުއްދި ހަމަނުޖެހޭ މޮޔައަކު މެނުވީ އިބްރާހީމް عليه السلا ގެންނެވި މަތިވެރި، މެދުމިނުގެ ދީނަށް ފުރަގަސް ނުދޭނެއެވެ.﴿وَلَقَدِ ٱصْطَفَيْنَـٰهُ فِى ٱلدُّنْيَا ۖ وَإِنَّهُۥ فِى ٱلْءَاخِرَةِ لَمِنَ ٱلصَّـٰلِحِينَ﴾ މާނައީ: ތިމަންރަސްކަލާނގެ ވަނީ އެކަލޭގެފާނަކީ މިތުރެއް ކަމުގައި ހައްދަވައި، ނަބީކަން ދެއްވައި، އެންމެ މަތިވެރި އިމާމުކަން ދެއްވައި ދުނިޔޭގައި ހުރިހާ ޚަލްޤުތަކުންގެ މައްޗަށް އެކަލޭގެފާނު އިޚްތިޔާރުކުރައްވައިފައެވެ. އަދި އާޚިރަތް ދުވަހު އެކަލޭގެފާނު ވާހުށީ އެންމެ މަތީދަރަޖައިގެ އަހުލުވެރީންގެ ތެރެއިންނެވެ. އެއީ އެކަލޭގެފާނުގެ ދީންވެރިކަމާއި ހެޔޮލަފާ ކަމަށްޓަކައެވެ."],["އެކަލޭގެފާނުގެ ވެރިރަސްކަލާނގެ އެކަލޭގެފާނަށް، [ކަލޭގެފާނު ކިޔަމަންވެ ވަޑައިގަންނަވާށޭ] ވަޙީކުރެއްވިހިނދު ހަނދުމަކުރައްވާށެވެ! އެކަލޭގެފާނު ދެންނެވިއެވެ. ޢާލަމްތަކުގެ ވެރިރަސްކަލާނގެއަށް ތިމަންއަޅާ ކިޔަމަންވެއްޖައީމެވެ. (131)","އޭ އިބްރާހީމް عليه السلام އެވެ. ކަލޭގެފާނުގެ ވެރިރަސްކަލާނގެ އަމުރުފުޅަށް ތަބަޢަވެވަޑައިގެން، ޢިއްޒަތްތެރިކަމާއި، މަތިވެރިކަމުގެ ވެރިރަސްކަލާނގެއަށް އިޚްލާޞްތެރިވެވަޑައިގަންނަވާށެވެ. އިބްރާހީމް عليه السلام ވިދާޅުވިއެވެ. ތިމަންކަލޭގެފާނު، ތިމަންކަލޭގެފާނުގެ ވެރިރަސްކަލާނގެއަށް އިސްލާމްވެ، ކިޔަމަންވެއްޖައީމެވެ."],["އެކަމަށް އިބްރާހީމްގެފާނު އެކަލޭގެފާނުގެ ދަރިދަރިކަލުންނަށް ވަޞިއްޔަތް ކުރެއްވިއެވެ. އަދި ޔަޢުޤޫބުގެފާނުވެސް މެއެވެ. އޭ އަހުރެންގެ ދަރިންނޭވެ! ހަމަކަށަވަރުން، اللَّه ތިޔަބައިމީހުންނަށްޓަކައި ދީން ހޮއްވަވައި ޚިޔާރު ކުރައްވައިފިއެވެ. ފަހެ، (އެކަލާނގެއަށް) ކިޔަމަންވެތިބޭ ޙާލުގައި މެނުވީ، ތިޔަބައިމީހުން މަރުނުވާށެވެ! (132)","އިބްރާހީމް عليه السلام ވަނީ އެކަލޭގެފާނުގެ ދަރިދަރިކަލުންނަށް އިސްލާމްދީނަށް ވަޞިއްޔަތް ކުރައްވައިފައެވެ. އަދި ހަމަ އެފަދައިން ޔަޢުޤޫބު عليه السلام ވެސް އެކަލޭގެފާނުގެ ދަރިދަރިކަލުންނަށް ވަޞިއްޔަތް ކުރެއްވިއެވެ. އެބޭފުޅުން ވިދާޅުވިއެވެ. ހަމަކަށަވަރުން މާތް الله ވަނީ ތިޔަބައިމީހުންގެ ދީނެއް ކަމުގައި ދީންތަކުގެ ތެރެއިން އެންމެ ސާފު ދީން ކަމުގައިވާ އިސްލާމްދީން އިޚްތިޔާރުކުރައްވައިފައެވެ. އެހެންކަމުން، މުސްލިމުންގެ ގޮތުގައި މަރުވެ ދާންދެން އެދީނުގައި ސާބިތުވެ ތިބޭށެވެ."],["ނުވަތަ ޔަޢުޤޫބުގެފާނުގެ އަރިހަށް މަރު އައިސް ޙާޟިރުވިހިނދު ތިޔަބައިމީހުން ޙާޟިރުވެ ދެކެންތިބީމުހެއްޔެވެ؟ އެހިނދު އެކަލޭގެފާނުގެ ދަރިދަރިކަލުންނަށް އެކަލޭގެފާނު ވިދާޅުވިއެވެ. ތިމަން މަރުވެދިޔުމަށްފަހު ތިޔަބައިމީހުން އަޅުކަންކުރާނީ ކޮންފަރާތަކަށް ހެއްޔެވެ؟ އެއުރެން ދެންނެވޫއެވެ. ތިމަންމެން އަޅުކަންކުރާނީ، ކަލޭގެފާނުގެ އިލާހަށެވެ. އަދި ކަލޭގެފާނުގެ ކާބަފައިކަލުނަވި އިބްރާހީމްގެފާނާއި އިސްމާޢީލުގެފާނާއި އިސްޙާޤުގެފާނުގެ އިލާހަށެވެ. އެއީ، އެއްކައުވަންތަ ކަލާނގެއެވެ. ތިމަންމެން މިތިބީ، އެކަލާނގެއަށް ކިޔަމަންވެ މުސްލިމުން ކަމުގައި ވެގެންނެވެ. (133)",'ރިވާވެގެންވެއެވެ. ޔަހޫދީން ރަސޫލުﷲ ﷺ އަށް ދެންނެވިއެވެ. ޔަޢުޤޫބު عليه السلام އަވަހާރަވީ ދުވަހު އެކަލޭގެފާނު، އެކަލޭގެފާނުގެ ބޭފުޅުންނަށް ވަޞިއްޔަތް ކުރެއްވީ ޔަހޫދީ ދީންމަތީ ތިބުމަށެވެ. ދެން މިއާޔަތް ބާވައިލެއްވީއެވެ. ﴿إِذْ قَالَ لِبَنِيهِ مَا تَعْبُدُونَ مِنۢ بَعْدِى﴾ މާނައީ: އޭ ޔަހޫދީންނެވެ! ޔަޢުޤޫބު عليه السلام ގެ އަރިއަހަށް މަރު ޙާޟިރުވުމުން، އެކަލޭގެފާނުގެ ބޭފުޅުން އެއްކުރައްވައި، ވަޞިއްޔަތް ކުރެއްވި އިރު ތިޔަބައިމީހުން އެތަނުގައި ޙާޟިރުވެ ތިބީމު ހެއްޔެވެ؟ އެކަލޭގެފާނުގެ ދަރިދަރިކަލުންނަށް އެކަލޭގެފާނު ވިދާޅުވި ހިނދުއެވެ. ތިމަންކަލޭގެފާނަށް ފަހު ތިޔަބައިމީހުން ތިބޭނީ ކޮން ދީނެއްގައި ހެއްޔެވެ؟ މިގޮތަށް ސުވާލުކުރައްވައިގެން އެކަލޭގެފާނު ބޭނުންފުޅުވީ އެބޭފުޅުން ﷲ އެއްކައުވަންތަކުރުމާއި، އިސްލާމްކަން މަތީ ތިއްބެވުމަށް އެއްބަސްކުރެއްވުމެވެ. ﴿قَالُوا۟ نَعْبُدُ إِلَـٰهَكَ وَإِلَـٰهَ ءَابَآئِكَ إِبْرَ‌ٰهِـۧمَ وَإِسْمَـٰعِيلَ وَإِسْحَـٰقَ إِلَـٰهًا وَ‌ٰحِدًا وَنَحْنُ لَهُۥ مُسْلِمُونَ﴾ އެބޭފުޅުން ދެންނެވިއެވެ. ތިމަންމެން މިތިބީ ކަލޭގެފާނުގެ ދީން މަތީގައެވެ. ތިމަންމެން އަޅުކަންކުރަނީ ހަމައެކަނި الله އަށެވެ. އެއީ ކަލޭގެފާނާއި، އިބްރާހީމް عليه السلام އާއި، އިސްމާޢީލް عليه السلام އާއި (އިބްރާހީމް عليه السلام ގެ ދަރިކަލުން) އިސްޙާޤު عليه السلام ގެ އިލާހެވެ. އެއްކައުވަންތަ އިލާހެއްގެ ގޮތުގައެވެ. ތިމަންމެން އެކަލާނގެއާ އެއްވެސް ފަރާތެއް ޝަރީކުނުކުރަމުއެވެ. ތިމަންމެން މިތިބީ އިސްލާމްދީނުގެ މަތީގައެވެ. އެއީ، އިބްރާހީމް عليه السلام އާއި ޔަޢުޤޫބު عليه السلام ގެ ވެސް ދީނެވެ. ޔަޢުޤޫބު عليه السلام އަކީ ދޮގާއި އޮޅުވާލުމުގެ ތެރެއިން ޔަހޫދީން އެބޭކަލަކަށް ނިސްބަތްވާ "إسرائيل" އެވެ. އެބައިމީހުން ދަޢުވާކުރަނީ އެބައިމީހުން ތިބީ އެކަލޭގެފާނުގެ ދީން މަތީ ކަމުގައެވެ. އެކަމަކު އެކަލޭގެފާނު މަރުގެ ދާންމަތީ އޮންނަވައިގެން އެކަލޭގެފާނުގެ ދަރިދަރިކަލުންނަށް އެދީނަކަށް ގޮވައިލެއްވި އިސްލާމްދީނަށް އެބައިމީހުން ނުރުހެއެވެ. އެބައިމީހުން އެކަލޭގެފާނުގެ ވަޞިއްޔަތާއި، އެކަލޭގެފާނުގެ ދީނާއި ޚިލާފުވެ ތިބެ އެކަލޭގެފާނަށް ނިސްބަތްވުމުގެ ދަޢުވާ ކުރަނީ ކިހިނެއް ހެއްޔެވެ؟'],["އެއީ، ހަމަކަށަވަރުން ފާއިތުވެހިނގައްޖެ އުއްމަތެކެވެ. އެ އުއްމަތް ހޯދިކަމެއް އެ އުއްމަތަށެވެ. އަދި ތިޔަބައިމީހުން ހޯދިކަމެއް ތިޔަބައިމީހުންނަށެވެ. އަދި އެއުރެން ކޮށްއުޅުނު ކަންތަކާމެދު ތިޔަބައިމީހުންނަކާ ސުވާލެއް ނުކުރައްވާހުށްޓެވެ. (134)","މިއީ ތިޔަބައިމީހުންގެ ކުރީން މާޒީވެ ގޮސްފައިވާ، ނަބީބޭކަލުންނާއި އެބޭކަލުންނަށް ތަބަޢަވީ މީހުންގެ ޖަމާޢަތެކެވެ. އެބައިމީހުންނަށް އެބައިމީހުން ކުޅަ ޢަމަލެއްގެ ޖަޒާ ހުށްޓެވެ. އަދި ތިޔަބައިމީހުންނަށް ތިޔަބައިމީހުން ކުޅަ ޢަމަލެއްގެ ޖަޒާ ލިބޭނެއެވެ. އެކަކާ ވެސް އަނެކާ ކުރި ޢަމަލަކާމެދު ސުވާލެއް ނުކުރެވޭނެއެވެ. އަދި އެކަކަށްވެސް އަނެކާ ކުރި ފާފައެއްގެ ސަޒާ ނުލިބޭނެއެވެ. އަދި ކިއެއްތަ، ކޮންމެ އިންސާނަކުވެސް އުފުލާނީ އެމީހަކު ކުޅަ ކަމެއްގެ މަސްއޫލިއްޔަތެވެ."],["އެއުރެން (އެބަހީ: ޔަހޫދީންނާއި ނަޞާރާއިން) ބުނެފޫއެވެ. ތިޔަބައިމީހުން ޔަހޫދީން ކަމުގައި ނުވަތަ ނަޞާރާއިން ކަމުގައި ވާށެވެ! ތިޔަބައިމީހުންނަށް ތެދުމަގު ލިބޭނީ އޭރުންނެވެ. ކަލޭގެފާނު ވިދާޅުވާށެވެ! އަދި ކީއްހެއްޔެވެ؟ (ތިމަންމެން ތަބަޢަވާނީ) ބާޠިލުގެ މަގުން އެއްކިބާވެ ޙައްޤުގެ މަގަށް ތަބަޢަވެގެންވާ އިބްރާހީމްގެފާނުގެ ދީނަށެވެ. އަދި ޝަރީކު ކުރާ މީހުންގެ ތެރެއިން އެކަލޭގެފާނެއް ނުވެއެވެ. (135)","ޔަހޫދީންނާއި ނަޞާރާއިންގެ ތެރެއިން ކޮންމެ ދީނެއްގެ އަހުލުވެރީން ވެސް ބުނީ ތިމަންމެންގެ ދީނަށް ތަބަޢަވާށެވެ. އޭރުން ތިޔަބައިމީހުންނަށް ހިދާޔަތު ލިބޭނެއެވެ. ޔަހޫދީން މުއުމިނުންނަށް ބުނީ ޔަހޫދީންނަށް ވާށެވެ. އޭރުން ހިދާޔަތު ލިބޭނެއެވެ. ނަޞާރާއިން ބުނީ ނަޞާރާއިންނަށް ވާށެވެ. އޭރުން ހިދާޔަތު ލިބޭނެއެވެ. ﴿قُلْ بَلْ مِلَّةَ إِبْرَ‌ٰهِـۧمَ حَنِيفًا ۖ وَمَا كَانَ مِنَ ٱلْمُشْرِكِينَ﴾ ކަލޭގެފާނު ވިދާޅުވާށެވެ. ހިދާޔަތުލިބެނީ، އަހުލު ކިތާބީން ދަޢުވާކުރި ފަދައިން، ޔަހޫދީއަކަށް ނުވަތަ ނަޞްރާނީއަކަށް ވެގެންނެއް ނޫނެވެ. އަދިކިއެއްތަ! ބާއްޖަވެރިކަން ލިބޭނީ އިބްރާހީމް عليه السلام ގެ ދީނަށް ތަބަޢަވެގެންނެވެ. އެއީ އިސްލާމްދީނެވެ. އިބްރާހީމް عليه السلام އަކީ މުޝްރިކަކު ކަމުގައި ނުވެއެވެ. އެކަލޭފާނަކީ އެއްކައުވަންތަކަން ޤަބޫލުކުރައްވާ މުސްލިމެކެވެ."],["ތިޔަބައިމީހުން ބުނާށެވެ! ތިމަންމެން الله އަށާއި ތިމަންމެންނަށް ބާވައިލައްވައިފައިވާ ފޮތަށާއި އަދި އިބްރާހީމްގެފާނަށާއި އިސްމާޢީލުގެފާނަށާއި އިސްޙާޤުގެފާނަށާއި، ޔަޢުޤޫބުގެފާނަށާއި ޔަޢުޤޫބުގެފާނުގެ އަސްބާޠުންނަށް ބާވައިލައްވައިފައިވާ ފޮތްފޮތަށާއި އަދި މޫސާގެފާނަށާއި ޢީސާގެފާނަށް ދެއްވާފައިވާ ފޮތަށާއި އަދި (އެހެނިހެން) ނަބިއްޔުންނަށް، އެބޭކަލުންގެ ވެރިރަސްކަލާނގެ ޙަޟްރަތުން ދެއްވާފައިވާ ފޮތްފޮތަށް އީމާންވީމުއެވެ. ތިމަންމެން އެއިން އެއްވެސް ބޭކަލަކާމެދު ތަފާތެއް ނުކުރަމުއެވެ. އަދި ތިމަންމެންނީ، އެކަލާނގެއަށް ކިޔަމަންވެގެންތިބި ބަޔަކީމުއެވެ. (136)","މިތާނގައި މިވަނީ އަހުލުކިތާބީން ތިބި ދީންތައްކަމުގައިވާ ޔަހޫދީ ދީނާއި، ނަޞްރާނީ ދީނަކީ ޝިރުކާއި މަގުފުރެދުމުގެ ދީންތައް ކަން ނުސީދާގޮތުގައި އަންގަވައިފައެވެ. މުޚާޠަބު ކުރެވިފައި މިވަނީ މުއުމިނުންނަށެވެ. އަހުލުކިތާބީންނަށް ހެއްލިގެން އެބައިމީހުންގެ ތެދުމަގުން އެއްކިބާވެފައިވާ ދީނަށް ތަބަޢަ ނުވުމަށް ދެވިފައިވާ އިންޒާރެއްގެ ގޮތުގައެވެ. މާނައީ: ތިޔަބައިމީހުން ބުނާށެވެ. ތިމަންމެން اللهގެ އެއްކައުވަންތަކަމަށް އީމާންވެއްޖައީމެވެ. އަދި ބަނީ އިސްރާއީލުގެ ނަބީބޭކަލުންގެ ތެރެއިން އަސްބާޠުންނަށް ބާވައިލެއްވި ދީން ޤަބޫލުކޮށްފީމެވެ. ﴿وَمَآ أُوتِىَ مُوسَىٰ وَعِيسَىٰ وَمَآ أُوتِىَ ٱلنَّبِيُّونَ مِن رَّبِّهِمْ﴾ މާނައީ: އަދި ތިޔަބައިމީހުން ބުނާށެވެ. ތިމަންމެން ތައުރާތާއި އިންޖީލަށް އީމާންވެއްޖައީމެވެ. އަދި ހުރިހާ ނަބީބޭކަލުންނަށް ދެއްވުނު މުޢުޖިޒާތްތަކާއި ދަލީލުތަކަށްވެސް އީމާންވެއްޖައީމެވެ. ﴿لَا نُفَرِّقُ بَيْنَ أَحَدٍ مِّنْهُمْ وَنَحْنُ لَهُۥ مُسْلِمُونَ ﴾ މާނައީ: ޔަހޫދީންނާއި، ނަޞާރާއިން ފަދައިން ނަބީބޭކަލުންގެ ތެރެއިން ބައެއް ބޭކަލުންނަށް އީމާންވެފައި، އަނެއްބައި ބޭކަލުންނަށް ކާފިރުވާ ބަޔަކު ކަމުގައި އަހަރެމެން ނުވަމުއެވެ. އަހަރުމެން އީމާންވަނީ ހުރިހާ ނަބީބޭކަލުންނަށެވެ. އަހަރުމެން މާތް الله ކަނޑައެޅުއްވި ގޮތް ޤަބޫލުކޮށް އެކަލާނގެ ޙުކުމަށް ކިޔަމަންވަމުއެވެ."],["ފަހެ، ތިޔަބައިމީހުން އީމާންވެގެންތިބި ފަދައިން އެއުރެން އީމާންވިނަމަ، އެއުރެންނަށް ތެދުމަގު ލިބުނީސްކަން ކަށަވަރެވެ. އަދި އެއުރެން އެނބުރި ފުރަގަސްދީފިނަމަ، އެއުރެން ވާކަން ކަށަވަރީ، ދެކޮޅުވެރި ކަމެއްގެ ތެރޭގައެވެ.ފަހެ، الله އެއުރެންގެ ކިބައިން ކަލޭގެފާނު ރައްކާތެރި ކުރައްވައި ސަލާމަތްކަން ދެއްވާނެތެވެ. އެކަލާނގެއީ، މޮޅަށް އައްސަވާވޮޑިގެންވާ، މޮޅަށް ދެނެވޮޑިގެންވާ ރަސްކަލާނގެއެވެ. (137)","އޭ މުއުމިނުންނޭވެ! ޔަހޫދީންނާއި، ނަޞާރާއިން ވެސް ތިޔަބައިމީހުން އީމާންވީ ފަދައިން ތެދުވެރިކަމާއެކު އީމާންވި ނަމަ، އެމީހުންނަށް ތެދުމަގު ލިބި ޙައްޤަށް ވާޞިލުވެވުނީހެވެ. ﴿وَّإِن تَوَلَّوْا۟ فَإِنَّمَا هُمْ فِى شِقَاقٍ ۖ﴾ އަދި އެމީހުން އީމާންކަމަށް ފުރަގަސްދީފިނަމަ، ފަހެ އެބައިމީހުންނަކީ، ކަލޭގެފާނާ ދާއިމީ ޢަދާވާތްތެރިކަމެއްގައިވާ ޢަދާވާތްތެރީންނެވެ. ﴿فَسَيَكْفِيكَهُمُ ٱللَّهُ ۚ وَهُوَ ٱلسَّمِيعُ ٱلْعَلِيمُ﴾ އެބައިމީހުންގެ ދުއްތުރާތަކާއި ނުބައިކަމުން ކަލޭގެފާނަށް ކަލޭގެފާނުގެ ވެރިރަސްކަލާނގެ ފުދެއެވެ. އެކަލާނގެ ކަލޭގެފާނު ސަލާމަތްކުރައްވާނެއެވެ. އެކަލާނގެއީ އެބައިމީހުންގެ ވާހަކަތައް މޮޅަށް އައްސަވައިވޮޑިގަންނަވާ، އަދި އެބައިމީހުންގެ ނުބައި ރޭވުންތައް މޮޅަށް ދެނެވޮޑިގަންނަވާ ރަސްކަލާނގެއެވެ."],["الله ގެ ދީނަށެވެ. (އެބަހީ: ތަބަޢަވާންވީ الله ގެ ދީނަށެވެ.) ހިދާޔަތާއި އިރްޝާދު ދެއްވުމުގައި اللَّه އަށްވުރެ މޮޅީ ކާކުހެއްޔެވެ؟ އަދި ތިމަންމެންނީ، ހަމައެކަނި އެކަލާނގެއަށް އަޅުކަންކުރާ މީހުންނެވެ. (138)","އަހަރެމެން އެދީނެއްގެ މަތީގައި މިތިބަ އިސްލާމްދީނަކީ އިންސާނުންގެ ފިޠުރަތުގެ ދީން ކަމުގައި ކީރިތި الله ލެއްވި ޙައްޤު ދީނެވެ. އެކަލާނގެ ދީނަށް ވުރެ ވަކީން ރަނގަޅު ދީނެއް ނުވެއެވެ. އަހަރުމެންނީ ހަމަ އެކަނި އެކަލާނގެއަށް އަޅުކަންކުރާ މީހުންނީމުއެވެ. އެހެން އެއްވެސް ފަރާތަކަށް އަޅުކަން ނުކުރަމުއެވެ."],["ކަލޭގެފާނު ވިދާޅުވާށެވެ! اللَّه އާމެދު ތިޔަބައިމީހުން ތިމަންމެންނާ ޖަދަލުކުރަނީހެއްޔެވެ؟ އެކަލާނގެއީ ތިމަންމެންގެ ވެރިރަސްކަލާނގެއެވެ. އަދި ތިޔަބައިމީހުންގެވެސް ވެރިރަސްކަލާނގެއެވެ. އަދި ތިމަންމެންގެ ޢަމަލުތައް ހުރީ (އެބަހީ: ތިމަންމެން ކުޅަކަމެއްގެ ޖަޒާ ހުރީ) ތިމަންމެންނަށެވެ. އަދި ތިޔަބައިމީހުންގެ ޢަމަލުތައް ހުރީ (އެބަހީ: ތިޔަބައިމީހުން ކުޅަކަމެއްގެ ޖަޒާ ހުރީ) ތިޔަބައިމީހުންނަށެވެ. އަދި ތިމަންމެންނީ، އެކަލާނގެއަށް އިޚްލާޞްތެރި ބަޔަކީމުއެވެ. (139)","އޭ ރަސޫލާ ﷺ އެވެ. ކަލޭގެފާނު ޔަހޫދީންނަށާއި ނަޞާރާއިންނަށް ވިދާޅުވާށެވެ. ތިޔަބައިމީހުން اللهގެ ދީނާ ބެހޭގޮތުން އަހަރެމެންނާއި ޒުވާބުކޮށް ޖަދަލުކުރަނީ ހެއްޔެވެ؟ އަދި اللهގެ ދީނަކީ ޔަހޫދީ ނުވަތަ ނަޞްރާނީ ދީންކަމުގައި ބުނަނީ ހެއްޔެވެ؟ އެކަލާނގެއީ އަހަރެމެން އުފެއްދެވި ރަސްކަލާނގެއެވެ. އަދި ތިޔަބައިމީހުންވެސް އުފެއްދެވި ރަސްކަލާނގެއެވެ. އަހަރެމެން ކުޅަ ޢަމަލެއްގެ ޖަޒާ އަހަރެމެންނަށް ލިބޭނެއެވެ. އަދި ތިޔަބައިމީހުން ކުޅަ ޢަމަލެއްގެ ޖަޒާ ތިޔަބައިމީހުންނަށް ލިބޭނެއެވެ. އަހަރެމެންގެ ޢަމަލުތައް ޚާލިޞް ކުރަނީ މާތް الله އަށެވެ. އަދި އެކަލާނގެ ވަޖުހުފުޅު ނޫން އެހެންކަމެއް ނޭދެމުއެވެ. މިއާޔަތް ބާވައިލެއްވުނީ ޔަހޫދީންނާއި ނަޞާރާއިން، ނަބީބޭކަލުން ވަޑައިގަތީ ތިމަންމެންގެ ތެރެއިންނޭ، އެބޭކަލުންގެ ދީނަކީ ތިމަންމެންގެ ދީނޭ، ތިމަންމެންގެ ދީނަކީ މާކުރީގެ ދީނެކޭ، ތިމަންމެންނަކީ الله ގެ ދަރިދަރިކަލުންނާއި، އެކަލާނގެ ލޯބިވެވޮޑިގަންނަވާ މީހުންނޭ ބުނެ ވާހަކަ ދެއްކުމުންނެވެ. ދެން މިއާޔަތް ބާވައިލެއްވިއެވެ."],["އަދި ކިއެއްތަ! ހަމަކަށަވަރުން އިބްރާހީމްގެފާނާއި އިސްމާޢީލުގެފާނާއި އިސްޙާޤުގެފާނާއި ޔަޢުޤޫބުގެފާނާއި ޔަޢުޤޫބުގެފާނުގެ أسباط ންނީ، ޔަހޫދީން ކަމުގައި ނުވަތަ ނަޞާރާއިން ކަމުގައި ވީކަމަށް ތިޔަބައިމީހުން ބުނަނީހެއްޔެވެ؟ ކަލޭގެފާނު ވިދާޅުވާށެވެ! (އެކަންއޮތްގޮތް) ބޮޑަށް އެނގެނީ ތިޔަބައިމީހުންނަށް ހެއްޔެވެ؟ ނުވަތަ (އެކަން ދެނެވޮޑިގަތުންބޮޑީ) اللَّه ހެއްޔެވެ؟ اللَّه ގެ ޙަޟްރަތުން އެމީހަކަށް ލިބިފައިވާ ހެކި ވަންހަނާކޮށްފި މީހަކަށްވުރެން އަނިޔާވެރިކަންބޮޑީ ކާކުހެއްޔެވެ؟ އަދި ތިޔަބައިމީހުން ކުރާ ޢަމަލުތަކާމެދު، ޣާފިލުވެ ވޮޑިގެންވާ ކަލަކު ކަމުގައި اللَّه ނުވެއެވެ. (140)","އަދި ހުރިހާ ނަބީބޭކަލުންނާއި އެބެއިބެއިކަލުންގެ ދަރިދަރިކަލުންނާއި، ކާފަ ދަރިދަރިކަލުން ތިއްބެވީ ޔަހޫދީ ނުވަތަ ނަޞްރާނީ ދީނުގައި ކަމަށް ތިޔަބައި މީހުން ދަޢުވާކުރަނީ ހެއްޔެވެ؟ ފަހެ، ތިޔަބައިމީހުން الله އާއި، އެބޭބޭކަލުންގެ މައްޗަށް ދޮގުހަދަނީ ހެއްޔެވެ. ﴿قُلْ ءَأَنتُمْ أَعْلَمُ أَمِ ٱللَّهُ ۗ﴾ އެބޭބޭކަލުން ތިއްބެވި ދީނެއްގެ ޙަޤީޤަތް ބޮޑަށް އެނގެނީ ތިޔަބައިމީހުންނަށް ހެއްޔެވެ؟ ނުވަތަ ޢާލަމްތަކުގެ ވެރި ރަސްކަލާނގެއަށް ހެއްޔެވެ؟ ކީރިތި الله ވަނީ އެބޭބޭކަލުންނަކީ މުސްލިމުން ކަމަށް ހެކިވެވޮޑިގެން ޔަހޫދީން ނުވަތަ ނަޞްރާނީންނަށް ވުމުން ބަރީއަ ކުރައްވައިފައެވެ. ﴿مَا كَانَ إِبْرَ‌ٰهِيمُ يَهُودِيًّا وَلَا نَصْرَانِيًّا وَلَـٰكِن كَانَ حَنِيفًا مُّسْلِمًا وَمَا كَانَ مِنَ ٱلْمُشْرِكِينَ﴾ ދެން، ތިޔަބައިމީހުން ދޮގު ހަދައި އެބޭކަލުން ތިއްބެވީ ތިޔަބައިމީހުންގެ ދީން މަތީގައި ކަމަށް ދަޢުވާކުރަނީ ކީއްވެގެން ހެއްޔެވެ. ﴿وَمَنْ أَظْلَمُ مِمَّن كَتَمَ شَهَـٰدَةً عِندَهُۥ مِنَ ٱللَّهِ ۗ وَمَا ٱللَّهُ بِغَـٰفِلٍ عَمَّا تَعْمَلُونَ﴾ ނަބީބޭކަލުން ތިއްބެވީ އިސްލާމްދީނުގައި ކަން ބަޔާންކުރައްވައި، މާތް الله ތައުރާތާއި އިންޖީލުގައި ފާޅުކުރައްވައިފައިވާ ޙަޤީޤަތް ފޮރުވި ބަޔަކަށްވުރެ ނުބައި ނުލަފާކަމާ އަނިޔާވެރިކަން ބޮޑީ ވަކި ކޮންބައެއް ހެއްޔެވެ؟ ތިޔަބައިމީހުން ކުރާ ކަންތަކާ މެދު މާތް الله ޣާފިލުވެވޮޑިގެންނުވެއެވެ. ތިޔަބައިމީހުގެ ތިޔަ ދޮގަށް މާތް الله އާޚިރަތުގައި ޖަޒާ ދެއްވާނެއެވެ. ޔަހޫދީންނާއި ނަޞާރާއިންގެ ތެރެއިން ކޮންމެ ބަޔަކުވެސް ދަޢުވާކުރަމުން ގެންދިޔައީ ނަބީބޭކަލުން ތިއްބެވީ އެބައިމީހުންގެ ދީން މަތީގައި ކަމުގައެވެ. ފަހެ، މާތް الله ވަނީ ފާޅުކަން ބޮޑު، އަލިގަދަ ދަލީލު ގެންނަވައި އެބައިމީހުންގެ މިދަޢުވާތައް ބާޠިލުކުރައްވާފައެވެ. އެއީ، ޔަހޫދީ އަދި ނަޞްރާނީ ދީން އައުމުގެ ކުރީންވެސް ނަބީބޭކަލުން ތިއްބެވި ކަމެވެ. ވީއިރު، އެބޭފުޅުން އެދީންތަކަށް ނިސްބަތްކުރާނީ ކިހިނަކުންހެއްޔެވެ؟ މާތް الله ގެ މި ވަޙީބަސްފުޅުގައި ވާފަދައިންނެވެ. ﴿يَـٰٓأَهْلَ ٱلْكِتَـٰبِ لِمَ تُحَآجُّونَ فِىٓ إِبْرَٰهِيمَ وَمَآ أُنزِلَتِ ٱلتَّوْرَىٰةُ وَٱلْإِنجِيلُ إِلَّا مِنۢ بَعْدِهِۦٓ أَفَلَا تَعْقِلُونَ ﴾ (އޭ ފޮތުގެ އަހުލުވެރިންނޭވެ! އިބްރާހީމްގެފާނަށް ފަހުގައި މެނުވީ، ތައުރާތާއި، އިންޖީލު ބާވައިލައްވާފައި ނުވާއިރު، އިބްރާހީމްގެފާނާ މެދުގައި ތިޔަބައިމީހުން ޖަދަލު ކުރަނީ ކީއްވެގެން ހެއްޔެވެ؟ ފަހެ، ތިޔަބައިމީހުންނަކަށް ނުވިސްނޭހެއްޔެވެ؟) ދެން އެމީހުންގެ ޒުވާބާއި އަރައިރުން ހުއްޓުވުމުގެ ގޮތުން ކީރިތި الله ވަޙީކުރައްވަނީ"],["އެއީ ހަމަކަށަވަރުން ފާއިތުވެހިނގައްޖެ أمّة އެކެވެ. އެ أمّة ހޯދިކަމެއް އެ أمّة އަށެވެ. އަދި ތިޔަބައިމީހުން ހޯދިކަމެއް ތިޔަބައިމީހުންނަށެވެ. އަދި އެއުރެން ކޮށްއުޅުނު ކަންތަކާމެދު ތިޔަބައިމީހުންނަކާ سؤال އެއް ނުކުރައްވާހުށްޓެވެ. (141)","މިއާޔަތް ތަކުރާރުކުރައްވައިފައި ވަނީ އޭގައި އިންޒާރާއި ވަޢީދުގެ ބަސްފުޅު ހިމެނޭތީއެވެ. ނަބީބޭކަލުންނަކީ މާ މަތިވެރި މާތް ބަޔަކަށް ވެވަޑައިގަތުމާއެކުވެސް އެބޭކަލުންގެ ޢަމަލުފުޅުތަކަށް ޖަޒާ ދެއްވާ ކަމުގައި ވަންޏާ ތިޔަބައިމީހުންގެ ހާލުވެސް ވާނީ ހަމަ އެހެންނެވެ. ތިޔަބައިމީހުން الله އަށް ނިސްބަތްކޮށް ދޮގުހަދައި، ތިމަންމެނީ الله ގެ ވަލީވެރީން ކަމުގައި ދަޢުވާކުރީމުއެވެ. އެއްވެސް މީހަކާ އަނެކެއްގެ ޢަމަލާ ބެހޭގޮތުން ސުވާލު ނުކުރެވޭނެއެވެ. ކޮންމެ މީހަކާވެސް އެމީހެއްގެ ޢަމަލާމެދު ސުވާލުކުރެވި ޖަޒާ ދެވޭނެއެވެ."],["މީސްތަކުންގެ ތެރެއިން ހަމަބުއްދިނުވާ މީހުން ބުނާނެތެވެ. އެއުރެން (އެބަހީ: މުސްލިމުން) އިހު ތިބި ޤިބްލަ ފިޔަވައި އެހެން ފަރާތަކަށް އަނބުރައިލީ ކޮން އެއްޗެއްހެއްޔެވެ؟ ކަލޭގެފާނު ވިދާޅުވާށެވެ! މަޝްރިޤާއި މަޣުރިބު މިލްކުވެވޮޑިގެންވަނީ اللَّه އަށެވެ. އެކަލާނގެ އިރާދަކުރައްވާ މީހަކަށް ސީދާވެގެންވާ ތެދުމަގަށް މަގުދައްކަވަތެވެ. (142)","ޔަހޫދީންނާއި، މުޝްރިކުންނާއި، މުނާފިޤުންގެ ތެރެއިން ވިސްނުން ކޮށި މޮޔައިން ބުނާނެއެވެ. މުސްލިމުން އެ ޤިބްލައަކާ ދިމާއަށް ނަމާދުކޮށްކޮށް ތިބި ބައިތުލް މަޤްދިސުން އެހެން ދިމާއަކަށް އެމީހުން އެނބުރުނީ ކީއްވެހެއްޔެވެ؟ މާތް الله މިކަމުގެ ޚަބަރު ދެއްވީ މިކަން ހިނގުމުގެ ކުރީންނެވެ. މިއީ ޤުރްއާނުގެ ޣައިބީ މުޢުޖިޒާތެކެވެ. ޤިބްލަ ގެފުޅަށް ބަދަލުކުރެއްވުމާ ގުޅިގެން މޮޔައިން އެވާހަކަ ދެއްކިއެވެ. ﴿قُل لِّلَّهِ ٱلْمَشْرِقُوَٱلْمَغْرِبُ ۚ يَهْدِى مَن يَشَآءُ إِلَىٰ صِرَ‌ٰطٍ مُّسْتَقِيمٍ﴾ ހުރިހާ ފަރާތެއްވެސް މިލްކުވެވޮޑިގެންވަނީ الله އަށެވެ. އެކަލާނގެއަށް އޭގެ ތެރެއިން ވަކި ފަރާތެއް ޚާއްޞަވެގެނެއް ނުވެއެވެ. އެކަލާނގެ ޙިކްމަތާ އެއްގޮތަށް، އަދި މަޞްލަހަތު ނިޔާކުރާ ގޮތުން، އެކަލާނގެ އިރާދަކުރައްވާ ފަރާތަކަށް، އެއީ މަޝްރިޤު ނުވަތަ މަޣުރިބު ކަމުގައި ވިޔަސް، އެނބުރުމަށް އެކަލާނގެއަށް އަމުރުކުރެއްވޭނެއެވެ."],["އަދި ހަމަ އެފަދައިން، މެދުމިން އުއްމަތެއް ކަމުގައި ތިމަންރަސްކަލާނގެ ތިޔަބައިމީހުން ލެއްވީމެވެ. އެއީ (ޤިޔާމަތް ދުވަހުން) މީސްތަކުންގެ މައްޗަށް ހެކިވާ ބަޔަކު ކަމުގައި ތިޔަބައިމީހުން ވުމަށްޓަކައެވެ. އަދި ތިޔަބައިމީހުންގެ މައްޗަށް ހެކިވެރިޔަކު ކަމުގައި ރަސޫލާ ވެވަޑައިގަތުމަށްޓަކައެވެ.އެއުރެންތިބި ފަރާތްނޫން އަނެއްފަރާތަށް އެނބުރިގަންނަ މީހުންނާއި (އެބަހީ: ދީނުން ބޭރުވެ މުރުތައްދުވާ މީހުންނާއި) ރަސޫލާއަށް ތަބަޢަވާ މީހުން، ތިމަންރަސްކަލާނގެ ހާމަކުރެއްވުމަށްޓަކައި މެނުވީ، އެ ޤިބްލައެއްގެ މަތީގައި ކަލޭގެފާނު އިހު ހުންނެވި ޤިބްލަ، ޤިބްލައެއް ކަމުގައި ތިމަންރަސްކަލާނގެ ނުލައްވަމެވެ. اللَّه ތެދުމަގު ދެއްކެވި ބަޔަކަށްމެނުވީ، އެކަންތައް އެއީ ކަށަވަރުންވެސް ބޮޑުވެގެންވާ ކަމެކެވެ. އަދި ތިޔަބައިމީހުންގެ އީމާންކަން ގެއްލެނި ކުރައްވާކަށެއް اللَّه ވޮޑިގެނެއް ނުވެއެވެ. ހަމަކަށަވަރުން، اللَّه އީ މީސްތަކުންނަށް ނުހަނު އޯގާވަންތަ، ރަޙީމްވަންތަ ރަސްކަލާނގެކަން ކަށަވަރެވެ. (143)","ތިޔަބައިމީހުންނަށް އިސްލާމްދީނަށް ހިދާޔަތު ދެއްވައި، ތިޔަބައިމީހުންގެ ބަފައިކަލުން އިބްރާހީމް عليه السلام ގެ ޤިބްލައަށް މަގުދެއްކެވި ފަދައިން، ތިޔަބައިމީހުންނީ މެދުމިނުގެ، އިންޞާފުވެރި އުއްމަތެއް ކަމުގައި ލެއްވެވީމެވެ. އަދި ހުރިހާ އުއްމަތެއްގެ މައްޗަށް ތިޔަބައިމީހުން މާތް ކުރެއްވީމެވެ. ﴿لِّتَكُونُوا۟ شُهَدَآءَ عَلَى ٱلنَّاسِ وَيَكُونَ ٱلرَّسُولُ عَلَيْكُمْ شَهِيدًا ۗ﴾ އެއީ، މާތް الله ފޮނުއްވި ރަސޫލުން މީސްތަކުންނަށް އެބޭކަލުންގެ ރިސާލަތު ފޯރުކޮށްދެއްވިކަމަށް ޤިޔާމަތްދުވަހު ތިޔަބައިމީހުން ހެކިވުމަށްޓަކައެވެ. ދެން ރަސޫލާ ﷺތިޔަބައިމީހުންގެ ބަހަށް ހެކިވެވަޑައިގެން ތިޔަބައިމީހުންގެ ތެދުވެރިކަން ބަޔާންކުރެއްވުމަށެވެ. ރިވާވެގެންވާ ގޮތުގައި، ޤިޔާމަތް ދުވަހު އުއްމަތްތަކުން ނަބީބޭކަލުން އެބައިމީހުންނާ ހަމައަށް ދީން ގެނެސްދެއްވިކަމަށް އިންކާރުކުރާނެއެވެ. ދެން މުޙައްމަދު ﷺގެ އުއްމަތުގެ މީހުން އެބައިމީހުންނާ ދެކޮޅަށް ހެކިދޭނެއެވެ. މިއީ ޞަޙީޙުލް ބުޚާރީގައި ވާރިދުވެފައިވާ ގޮތެވެ. (ޞަޙީޙުލް ބުޚާރީ، ޙަދީޘު: 4487) ﴿وَمَا جَعَلْنَا ٱلْقِبْلَةَ ٱلَّتِى كُنتَ عَلَيْهَآ إِلَّا لِنَعْلَمَ مَن يَتَّبِعُ ٱلرَّسُولَ مِمَّن يَنقَلِبُ عَلَىٰ عَقِبَيْهِ ۚ ۗ ﴾ މާނައީ މީސްތަކުން އިމްތިޙާނު ކުރައްވާން މެނުވީ ތިމަން الله ފުރަތަމަ ޤިބްލައެއްގެ ގޮތުގައި ބައިތުލްމަޤްދިސް ކަނޑައަޅުއްވައި، އެއަށް ފަހު ގެފުޅަށް ޤިބްލަ ބަދަލުނުކުރައްވަމެވެ. އެއީ، އެބައިމީހުންގެ އީމާންކަން އިމްތިޙާނު ކުރައްވައި، އީމާންކަން ބަލިކަށިކަމުން މުރުތައްދުވާ މީހުންނާއި، ރަސޫލާ ﷺ ތެދުކޮށް ޤަބޫލުކުރާ މީހުން ދެނެގަތުމަށެވެ. ﴿وَإِن كَانَتْ لَكَبِيرَةً إِلَّا عَلَى ٱلَّذِينَ هَدَى ٱللَّهُ﴾ މިބަދަލުކުރެއްވުން، މާތް الله އެބައެއްގެ ހިތްތައް ހިދާޔަތުގެ ނޫރުން އަލިކުރެއްވި، ދީނުގައި ކަންކަން ކަނޑައެޅުމުގެ ޙިކްމަތް އެނގޭ މީހުން ފިޔަވައި އެހެންމީހުންނަށް ދަތި އުނދަގޫ ކަމަކަށް ވިޔަސްވެހެވެ. ﴿وَمَا كَانَ ٱللَّهُ لِيُضِيعَ إِيمَـٰنَكُمْ ۚ إِنَّ ٱللَّهَ بِٱلنَّاسِ لَرَءُوفٌ رَّحِيمٌ﴾ ތިޔަބައިމީހުން ބައިތުލްމަޤްދިސަށް ކުރިމަތިލައިގެން ކުރި ނަމާދުތައް ބޭކާރުކޮށްލެއްވުން އެއީ الله އަށް އެކަށީގެންވާ ކަމެއް ނޫނެވެ. އެކަލާނގެއީ އަޅުތަކުންނަށް އޯގާވަންތަ ރަސްކަލާނގެއެވެ. ރިވާވެގެންވާ ގޮތުގައި ގެފުޅަށް ޤިބުލަ ބަދަލުކުރެއްވުމުން އަޞްޙާބުބޭކަލުން ދެންނެވިއެވެ. އޭ اللهގެ ރަސޫލާ ﷺއެވެ. ބައިތުލްމަޤްދިސަށް ކުރިމަތިލައިގެން ނަމާދުކުރުމަށް ފަހު މަރުވެދިޔަ ތިމަންމެންގެ އަޚުންނާމެދު ކަންތައް ވާނީ ކިހިނެއް ހެއްޔެވެ؟ ދެން މިއާޔަތް ބާވައިލެއްވިއެވެ. (ސުނަނު އަބީދާވޫދް، ޙަދީޘު: 4680) (لِيُضِيعَ إِيمَـٰنَكُمْ) ގައި މާތް الله ނަމާދަށް ’އީމާން‘ ކިއުއްވައިފައި ވަނީ ނަމާދަކީ އީމާންކަމުގެ އެންމެ ބޮޑު ޢަލާމާތް ކަމަށްވާތީއެވެ."],["އުޑާދިމާއަށް މަތިބައްލަވައިގެން ހުންނަވައި، ކަލޭގެފާނުގެ މޫނުފުޅު އެފުށްމިފުށަށް އަނބުރުއްވާތަން ތިމަންރަސްކަލާނގެ ހަމަކަށަވަރުން ދެކެވޮޑިގެންވަމެވެ. ފަހެ، ކަލޭގެފާނު ރުހިވޮޑިގަންނަވާނޭ ޤިބްލައަކަށް ހަމަކަށަވަރުން، ތިމަންރަސްކަލާނގެ ކަލޭގެފާނު ކުރިމަތިކުރައްވާ ހުށީމެވެ. ފަހެ، ޙުރްމަތްތެރިވެގެންވާ މިސްކިތާ (އެބަހީ: كعبة اللَّه ގެފުޅާ) ދިމާއަށް، ކަލޭގެފާނުގެ މޫނުފުޅު ކުރިމަތި ކުރައްވާށެވެ! އަދި ތިޔަބައިމީހުންތިބި ކޮންމެ ތަނެއްގައިމެ، އެފަރާތަށް ތިޔަބައިމީހުންގެ މޫނުތައް ކުރިމަތިކުރާށެވެ! އަދި ހަމަކަށަވަރުން އެއީ (އެބަހީ: ޤިބްލައާމެދު ބާވައިލެއްވި މި ބާވައިލެއްވުމަކީ) އެއުރެންގެ ވެރިރަސްކަލާނގެ ޙަޟްރަތުން އެންގެވި ޙައްޤު ގޮތްކަން ފޮތް ލިބުނު މީހުން ދަންނާނެކަން ކަށަވަރެވެ. އަދި އެއުރެންކުރާ ޢަމަލުތަކާމެދު، ޣާފިލުވެވޮޑިގެންވާ ކަލަކު ކަމުގައި اللَّه ނުވެއެވެ. (144)","މިތާނގައި قد ބޭނުންކުރެވިފައި ވަނީ ގިނަކުރުމުގެ މާނައިގައެވެ. މާނައީ: ޤިބްލަ ބަދަލުކުރެއްވުމުގެ އިންތިޒާރުގައި ކަލޭގެފާނު އުޑަށް ބައްލަވައިގެން ކޮޅުކޮޅަށް ނަޒަރު ހިންގަވާތަން ތިމަންރަސްކަލާނގެ ވަރަށް ގިނައިން ބައްލަވައިވޮޑިގަންނަވަމުއެވެ. ކަލޭގެފާނު އެދިވަޑައިގަންނަވާ ޤިބްލައަކަށް ތިމަންރަސްކަލާނގެ ކަލޭގެފާނުގެ މޫނުފުޅު އަނބުރުއްވާހުށީމެވެ. އެއީ ކަލޭގެފާނުގެ ބަފައިކަލުން އިބްރާހީމް عليه السلام ގެ ޤިބްލައެވެ. ފަހެ، ކަލޭގެފާނުގެ މޫނުފުޅު ގެފުޅާ ދިމާއަށް އަނބުރުއްވާށެވެ. ﴿وَحَيْثُ مَا كُنتُمْ فَوَلُّوا۟ وُجُوهَكُمْ شَطْرَهُۥ﴾ އޭ މުއުމިނުންނޭވެ. ތިޔަބައިމީހުން ކޮންމެ ތަނެއްގައި ތިއްބަސް ތިޔަބައިމީހުންގެ ނަމާދުގައި ގެފުޅަށް ކުރިމަތިލާށެވެ. ﴿وَإِنَّ ٱلَّذِينَ أُوتُوا۟ ٱلْكِتَـٰبَ لَيَعْلَمُونَ أَنَّهُ ٱلْحَقُّ مِن رَّبِّهِمْ﴾ އަހުލުކިތާބީންނަށް މި ބަދަލަކީ ކަނޑައެޅި ނިމިފައިވާ ޙައްޤު ބަދަލެއްކަން އެނގެއެވެ. އެހެންނަމަވެސް، އެބައިމީހުން ޝައްކު އުފައްދަނީ މީސްތަކުން މަގުފުރެއްދުމަށެވެ. ﴿وَمَا ٱللَّهُ بِغَـٰفِلٍ عَمَّا يَعْمَلُونَ﴾ އެބައިމީހުންގެ މަކަރުވެރި ރޭވުންތައް މާތް ﷲއަށް ވަންހަނާވެގެން ނުވެއެވެ. އެކަލާނގެ އެކަމުގެ ޖަޒާ އެބައިމީހުންނަށް ދެއްވާނެއެވެ."],["ހަމަކަށަވަރުން، ތިމަންރަސްކަލާނގެ، އެއުރެންނަށް ފޮތް ދެއްވި މީހުންނަށް ހުރިހާ ބާވަތެއްގެ ހެތްކެއް ކަލޭގެފާނު ގެނެސްދެއްވިޔަސް ކަލޭގެފާނުގެ ޤިބްލައަކަށް އެއުރެން ތަބަޢައެއް ނުވީހެވެ. އަދި އެއުރެންގެ ޤިބްލައަށް ތަބަޢަވާ ބޭކަލަކުކަމުގައި ކަލޭގެފާނުވެސް ވެވަޑައިގެން ނުވަމުއެވެ. އަދި އެއުރެންގެ ތެރެއިން އެއްބަޔެއްގެ ޤިބްލައަށް ތަބަޢަވާނޭ ބަޔަކުކަމުގައި އެއުރެންގެ އަނެއްބަޔަކު ނުވެއެވެ. އަދި ކަލޭގެފާނުގެ އަރިހަށް ޢިލްމުގެ ތެރެއިން އައި ކަންތަކަށްފަހު އެއުރެންގެ އެދުންތަކަށް ކަލޭގެފާނު ތަބަޢަވެވަޑައިގެންފިނަމަ، ހަމަކަށަވަރުން ކަލޭގެފާނު ވެވަޑައިގަންނަވާހުށީ އަނިޔާވެރިންގެ ތެރެއިންކަން ކަށަވަރެވެ. (145)",'ޤިބްލަ ބަދަލުކުރެއްވުމުގެ މައްސަލައިގައި ކަލޭގެފާނުގެ ތެދުވެރިކަން ސާބިތުކޮށްދޭ ކިތަންމެ އަލިގަދަ ހެއްކެއް ޔަހޫދީންނާއި ނަޞާރާއިންނަށް ދެއްކެވި ނަމަވެސް އެބައިމީހުން ކަލޭގެފާނަށް ތަބަޢަނުވާނެއެވެ. އަދި ކަލޭގެފާނުގެ ޤިބްލައަށް ކުރިމަތިލައިގެން އެބައިމީހުން ނަމާދުވެސް ނުކުރާނެއެވެ. އެހެނީ، އެބައިމީހުން އެކަމަށް އިންކާރުކުރަނީ ގޮތްދޫނުކުރުމުގެ ގޮތުންނެވެ. އެކަން ނޭނގިގެންނެއް ނޫނެވެ. ﴿وَمَآ أَنتَ بِتَابِعٍ قِبْلَتَهُمْ ۚ وَمَا بَعْضُهُم بِتَابِعٍ قِبْلَةَ بَعْضٍ ۚ﴾ ކަލޭގެފާނު އެބައިމީހުންގެ ޤިބްލައަށް އެނބުރިވަޑައިނުގަންނަވާނެއެވެ. ޔަހޫދީން ނަޞާރާއިންގެ ޤިބްލައަށް ނޭނބުރޭނެއެވެ. އަދި ނަޞާރާއިންވެސް ޔަހޫދީންގެ ޤިބްލައަކަށް ނޭނބުރޭނެއެވެ. އެދެބައިމީހުންގެ ދެމެދުގައި އޮތް ވަރުގަދަ ޢަދާވާތްތެރިކަމުގެ ސަބަބުންނެވެ. ﴿وَلَئِنِ ٱتَّبَعْتَ أَهْوَآءَهُم مِّنۢ بَعْدِ مَا جَآءَكَ مِنَ ٱلْعِلْمِ ۙ إِنَّكَ إِذًا لَّمِنَ ٱلظَّـٰلِمِينَ﴾ ކަލޭގެފާނަށް ވަޙީގެ ޒަރީއާއިން ލިބިވަޑައިގެންނެވި ސާފު ދަލީލަށްފަހުވެސް، ފަހަރެއްގައިވެސް ކަލޭގެފާނު އެބައިމީހުން ހިތް އެދޭ ގޮތަށް ރުހިވަޑައިގެން، އެބައިމީހުން ބޭނުންވާ ގޮތަށް ތަބަޢަވެވަޑައިގެންފިނަމަ، ކަލޭގެފާނު ވެވަޑައިގަންނަވާނީ އެންމެ ބޮޑު އަނިޔާވެރިންގެ ތެރެއިންނެވެ. މިއާޔަތް އައިސްފައި މިވަނީ "ފަރްޟީ" ޙާލަތެއް ބަޔާންކުރެއްވުމަށެވެ. އެހެނީ މުޖްރިމު ކާފިރުންގެ އެދުމަށް މުޙައްމަދު ﷺ ތަބަޢަވެޑައިގަތުމަކީ އެކަލޭގެފާނު ކުރައްވާނޭ ކަމެއް ނޫނެވެ. ފެންނަ ފެނުމަށް މުޚާޠަބު ކުރެވުނީ ރަސޫލު ﷺ އަށް ނަމަވެސް، ހަޤީޤަތުގައި މުޚާޠަބު ކުރެވެނީ އެކަލޭގެފާނުގެ އުއްމަތަށެވެ.'],["ތިމަންރަސްކަލާނގެ އެއުރެންނަށް ފޮތް ދެއްވި މީހުން އެއުރެންގެ އުފަންދަރިން ދަންނަ ފަދައިން އެކަލޭގެފާނު (އެބަހީ: މުޙައްމަދުގެފާނު) ދަންނާނެތެވެ. އަދި އޭގެތެރެއިން ބަޔަކު ދެނެތިބެގެންމެ، ޙައްޤު ވަންހަނާކުރާކަން ކަށަވަރެވެ. (146)","އެބައިމީހުންގެ ދަރިން އެނގޭ ފަދައިން ޔަހޫދީންނާއި، ނަޞާރާއިންނަށް، ރަސޫލުކަން ޚަތިމުކުރެއްވި ރަސޫލާ ﷺ ގެ ތެދުކަން ކަށަވަރުކޮށް އެނގެއެވެ. ﴿وَإِنَّ فَرِيقًا مِّنْهُمْ لَيَكْتُمُونَ ٱلْحَقَّ وَهُمْ يَعْلَمُونَ﴾ މާނައީ: އެބައިމީހުންގެ އަޙްބާރުންނާއި އިސްވެރީން، ޙަޤީޤަތް ރަނގަޅަށް އެނގިތިބެމެ، މުޙައްމަދު ﷺ ގެ ސިފަފުޅު ފޮރުވާނެއެވެ."],["(އެއީ) ކަލޭގެފާނުގެ ވެރިރަސްކަލާނގެ ޙަޟްރަތުންވާ ޙައްޤު ތެދުބަސްފުޅެވެ. ފަހެ، ޝައްކުކުރާ މީހުންގެ ތެރެއިން ކަލޭގެފާނު ވެވަޑައިނުގަންނަވާށެވެ! (147)","ކަލޭގެފާނުގެ މައްޗަށް ބާވައިލެއްވުނު ވަޙީއަކީ ކަލޭގެފާނުގެ ވެރިރަސްކަލާނގެ ޙަޟްރަތުން އައި ފާޅުކަން ބޮޑު ޙައްޤެވެ. އަދި ޝައްކަށް ޖާގައެއް ނެތް ޔަޤީނެވެ. އެހެންކަމުން ކަލޭގެފާނު ޝައްކުކުރާ މީހުންގެ ތެރެއިން ވެވަޑައިނުގަންނަވާށެވެ. މި އާޔަތުގައި މުޚާޠަބުކުރައްވަނީ މުޙައްމަދު ﷺ ގެ އުއްމަތަށެވެ."],["ކޮންމެ މީހަކަށްމެ (އަޅުކަންކުރުމުގައި) އެމީހަކު ކުރިމަތިލާ ފަރާތެއްވެއެވެ. ފަހެ، ހެޔޮކަންތައްކޮށް އުޅުމުގައި ތިޔަބައިމީހުން އެކަކު އަނެކަކާ ވާދަކޮށް، (އެކަކު އަނެކަކަށްވުރެ) ކުރިއަރައިދާށެވެ! ތިޔަބައިމީހުން ކޮންމެ ތަނެއްގައި ތިބިކަމުގައިވިޔަސް (ޤިޔާމަތް ދުވަހުން) اللَّه ތިޔަބައިމީހުން އެންމެން އެއްތާކަށް ގެންނަވާނެތެވެ. ހަމަކަށަވަރުން، اللَّه އީ ކޮންމެކަމެއްގެ މައްޗަށް ކުޅަދުންވަންތަ ރަސްކަލާނގެއެވެ. (148)","ކޮންމެ އުއްމަތަކަށް ވެސް އެއުއްމަތް ދާނޭ މިސްރާބަކާއި، ތަބަޢަވާނޭ ޝަރީޢަތެއް މާތް ﷲ ދައްކަވައެވެ. އެހެންކަމުން، މުއުމިނުންނޭވެ! ތިޔަބައިމީހުން ހެޔޮކަންކަން ކުރުމަށް އަވަސްވެގަންނާށެވެ. ﴿أَيْنَ مَا تَكُونُوا۟ يَأْتِ بِكُمُ ٱللَّهُ جَمِيعًا ۚ إِنَّ ٱللَّهَ عَلَىٰ كُلِّ شَىْءٍ قَدِيرٌ﴾ ތިޔަބައިމީހުން މަރުވުމަށް ފަހު ބިމު އަޑީގެ ކޮންމެ ތަނެއްގައި ތިބިކަމުގައި ވިޔަސް މާތް الله ތިޔަބައިމީހުން ދިރުއްވައި ޙިސާބު ބައްލަވައި، ޖަޒާ ދެއްވުމަށް އެއްކުރައްވާނެއެވެ. އެކަލާނގެއީ ކުޅަދުންވަންތަ، އެކަލާނގެ ކުޅަދުންވަންތަކަމުގެ ކުރިމަތީގައި އެއްވެސް އެހެން ފަރާތަކަށް ބާރު ނުހިންގޭނޭ ރަސްކަލާނގެއެވެ."],["އަދި ކަލޭގެފާނު (ދަތުރުފުޅަކަށް) ނުކުމެވަޑައިގަތް ކޮންމެ ތަނަކުންވިޔަސް (ނަމާދު ކުރައްވާއިރު) ޙުރްމަތްތެރިވެގެންވާ މިސްކިތާ ދިމާޔަށް ކަލޭގެފާނުގެ މޫނުފުޅު ކުރިމަތިކުރައްވާށެވެ! ހަމަކަށަވަރުން، އެއީ ކަލޭގެފާނުގެ ވެރިރަސްކަލާނގެ ޙަޟްރަތުން އައިސްފައިވާ ޙައްޤު ގޮތްކަން ކަށަވަރެވެ. އަދި ތިޔަބައިމީހުން ކުރާ ޢަމަލުތަކާމެދު ޣާފިލުވެވޮޑިގެންވާ ކަލަކު ކަމުގައި اللَّه ނުވެއެވެ. (149)","ކަލޭގެފާނު ދަތުރު ކުރައްވާއިރު ކޮންމެ ތާކު ހުންނެވި ނަމަވެސް ނަމާދު ކުރައްވާއިރު ގެފުޅަށް ކުރިމަތިލައްވާށެވެ. އެ ކުރިމަތިލެއްވުމަކީ މާތް اللهގެ ޙަޟްރަތުން އައިސްފައިވާ ޙައްޤު ގޮތެވެ. އެއީ އެކަލާނގެ ޙުކުމާއި އަމުރުފުޅާ އެއްގޮތަށް ކުރެވޭ ކަމަކަށް ވާތީއެވެ."],["އަދި ކަލޭގެފާނު (ދަތުރުފުޅަކަށް) ނުކުމެވަޑައިގަތް ކޮންމެ ތަނަކުންވިޔަސް (ނަމާދުކުރައްވާއިރު) ޙުރްމަތްތެރިވެގެންވާ މިސްކިތާ ދިމާޔަށް ކަލޭގެފާނުގެ މޫނުފުޅު ކުރިމަތި ކުރައްވާށެވެ! އަދި ތިޔަބައިމީހުން ތިބި ކޮންމެ ތަނެއްގައިމެ، އެތަނާ ދިމާޔަށް ތިޔަބައިމީހުންގެ މޫނުތައް ކުރިމަތިކުރާށެވެ!އެއީ، އެއުރެންގެ ތެރެއިން އަނިޔާވެރިވި މީހުން ފިޔަވައި އެހެންމީހުންނަށް ތިޔަބައިމީހުންގެ މައްޗަށް ދައްކާނޭ ޙުއްޖަތެއް ނެތުމަށްޓަކައެވެ. ފަހެ، ތިޔަބައިމީހުން އެއުރެންދެކެ ބިރު ނުގަންނާށެވެ! އަދި ތިމަންރަސްކަލާނގެއަށް ތިޔަބައިމީހުން ބިރުވެތިވާށެވެ! އަދި (ތިޔަބައިމީހުންނަށް ޤިބްލަ އަންގައިދެއްވީ) ތިޔަބައިމީހުންނަށް ތިމަންރަސްކަލާނގެ ދެއްވާފައިވާ ނިޢުމަތް ފުރިހަމަ ކުރެއްވުމަށްޓަކައެވެ. އަދި ތިޔަބައިމީހުން ތެދުމަގު ލިބިގަތުމަށްޓަކައެވެ. (150)","ޤިބްލައިގެ މައްސަލައިގައި މާތް الله ކުރައްވާފައިވާ އަމުރު ތަކުރާރުކުރެއްވީ ތިން ޙިކްމަތަކަށްޓަކައެވެ. ފުރަތަމައަށް، ރަސޫލާ ﷺ ލޯބިވެވޮޑިގަންނަވާ މައްކާގެ ގެފުޅާއި ދިމާއަށް ޤިބްލަ އަނބުރައިލެއްވީ އެކަލޭގެފާނު މަތިވެރިކުރައްވައި މާތްކުރެއްވުމަށެވެ. ދެވަނައަށް، ދަތުރުމަތީގައްޔާއި ރަށުގައި ތިބޭއިރު ޤިބްލައަށް ކުރިމަތިލުމުގެ ޙުކުމަކީ އެކައްޗެއްކަން އެންގެވުމެވެ. ތިންވަނައަށް، މަގުފުރެދިފައިވާ މީހުންގެ ޝުބުހަތަކަށް ރައްދުދެއްވުމެވެ. އެހެނީ، ޤިބްލަ އެއްތަނުން އަނެއް ތަނަށް ބަދަލުކުރުމަކީ ދީނާ މެދުގައި ޝައްކު އުފެދިދާނޭ، ނުހަނު ނުރައްކާތެރި ކަމެކެވެ. އެހެންވެ، އެއާ ވިއްދައިގެން މާތް الله ވަޙީކުރައްވަނީ ﴿ لِئَلَّا يَكُونَ لِلنَّاسِ عَلَيْكُمْ حُجَّةٌ ﴾ ތިޔަބައިމީހުންގެ މައްޗަށް ދައްކާނޭ ޙުއްޖަތެއް ޔަހޫދީންނަށް ލިބޭނޭ ގޮތް ނުހެދުމަށްޓަކައެވެ. އޭރުން އެމީހުން ބުނާނެއެވެ. މުޙައްމަދު ﷺ އަހަރުމެންގެ ދީނާ ދެކޮޅެވެ. އެހެންނަމަވެސް އަހަރުމެންގެ ޤިބްލައަށް އެނބުރިވަޑައިގަނެއެވެ. އަދި މުޝްރިކުން ބުނާނެއެވެ. އިބްރާހީމް عليه السلام ގެ މިއްލަތަށް ދަޢުވާކުރައްވާ އިރު އެކަލޭގެފާނުގެ ޤިބްލައާ ޚިލާފުވެވަޑައިގަނެއެވެ. ﴿إِلَّا ٱلَّذِينَ ظَلَمُوا۟ مِنْهُمْ فَلَا تَخْشَوْهُمْ وَٱخْشَوْنِى﴾ މާނައީ: އެހެންނަމަވެސް މީސްތަކުންގެ ތެރޭގައި ތިބި ނުކިޔަމަންތެރި އަނިޔާވެރީން ބުނާނެއެވެ. މުޙައްމަދު ﷺދީނާ ކުޅުއްވަނީއެވެ. ބައެއް ފަހަރު ބައިތުލްމަޤްދިސާ ދިމާއަށް ނަމާދުކުރައްވާއިރު، އަނެއްބައި ފަހަރު ގެފުޅާ ދިމާއަށް އެނބުރިވަޑައިގަންނަވައެވެ. ޔަހޫދީންނާ އެކު އެބައިމީހުންގެ ޤިބްލައަށް އެނބުރިވަޑައިގަންނަވައެވެ. އަދި އެކަލޭގެފާނުގެ ޤައުމުގެ މީހުންނާއެކު ގެފުޅާ ދިމާއަށް ނަމާދުކުރައްވައެވެ. ފަހެ، މުއުމިނުންނޭވެ. ތިޔަބައިމީހުން މި ނުބައިނުލަފާ ކާފަރުންނަށް ބިރުނުގަންނާށެވެ. ތިމަންރަސްކަލާނގެއަށް ބިރުވެތިވާށެވެ. ﴿ وَلِأُتِمَّ نِعْمَتِى عَلَيْكُمْ وَلَعَلَّكُمْ تَهْتَدُونَ﴾ ތިޔަބައިމީހުންގެ ބަފައިކަލުން އިބްރާހީމް عليه السلام ގެ ޤިބްލައަށް މަގުދައްކަވައި، ދެދުނިޔޭގެ ބާއްޖަވެރިކަމަށް ތައުފީޤު ދެއްވައި، ތިޔަބައިމީހުންގެ މައްޗަށް ތިމަންރަސްކަލާނގެ ނިޢުމަތް ފުރިހަމަ ކުރެއްވުމަށްޓަކައެވެ."],["ހަމައެފަދައިން ތިމަންރަސްކަލާނގެ އާޔަތްތައް ތިޔަބައިމީހުންނަށް ކިޔަވައިދެއްވައި، ތިޔަބައިމީހުން (ކުށްތަކުން) ޠާހިރުކުރައްވައި، ފޮތާއި ޙިކްމަތް ތިޔަބައިމީހުންނަށް އުނގަންނައިދެއްވައި، ތިޔަބައިމީހުންނަށް ކުރިން އެނގިފައިނުވާ ކަންތައް އުނގަންނައި ދެއްވުމަށްޓަކައި، ތިޔަބައިމީހުންގެ ތެރެޔަށް، ތިޔަބައިމީހުންގެ ތެރެއިން ރަސޫލަކު ތިމަންރަސްކަލާނގެ ފޮނުއްވީމެވެ. (151)","މިއާޔަތް ވަނީ ކުރީ އާޔަތާ ގުޅިފައެވެ. އެބޭކަލެއްގެ ސަބަބުން ތިޔަބައިމީހުން ޝަރަފުވެރިކުރައްވައި، ޢިއްޒަތްތެރިކުރެއްވެވި، ތިޔަބައިމީހުންގެ މައްޗަށް ޤުރްއާން ކިޔަވައި ވިދާޅުވާ، ޝިރުކާއި ބުދަށް އަޅުކަންކުރުމުގެ ނަޖިސްކަމުން ތިޔަބައިމީހުން ޠާހިރުކުރައްވާ ރަސޫލުބޭކަލަކު ޢަރަބީންގެ ތެރެއިން ތިޔަބައިމީހުންގެ ގާތަށް ފޮނުއްވައި ތިޔަބައިމީހުންގެ މައްޗަށް ނިޢުމަތް ފުރިހަމަކުރެއްވި ފަދައިން ޤިބްލައިގެ ނިޢުމަތްވެސް ތިޔަބައިމީހުންނަށް ފުރިހަމަކޮށްދެއްވުމަށެވެ. ﴿وَيُعَلِّمُكُمُ الْكِتَابَ وَالْحِكْمَةَ وَيُعَلِّمُكُم مَّا لَمْ تَكُونُوا تَعْلَمُونَ﴾ ތިޔަބައިމީހުންނަށް ކީރިތި ޤުރްއާނާއި ޙަދީޘުން ޙުކުމްތައް ދަސްކޮށްދެއްވައެވެ. އަދި ތިޔަބައިމީހުންގެ ދީނާއި ދުނިޔޭގެ ކަންކަމުގެ ތެރެއިން ތިޔަބައިމީހުންނަށް ކުރީން ނޭނގޭ ކަންކަން ދަސްކޮށްދެއްވައެވެ."],["ފަހެ، ތިޔަބައިމީހުން ތިމަންރަސްކަލާނގެ ހަނދުމަ ކުރާށެވެ! އޭރުން ތިމަންރަސްކަލާނގެ ތިޔަބައިމީހުން ހަނދުމަކުރައްވާ ހުށީމެވެ. އަދި ތިމަންރަސްކަލާނގެއަށް ތިޔަބައިމީހުން ޝުކުރުކުރާށެވެ! އަދި ތިމަންރަސްކަލާނގެއަށް ތިޔަބައިމީހުން ކާފިރުނުވާށެވެ! (152)","އަޅުކަމާއި ކިޔަމަންތެރިކަމުން ތިޔަބައިމީހުން ތިމަންރަސްކަލާނގެ ހަނދުމަކުރާށެވެ. ފާފަފުއްސެވުމާއި ސަވާބުދެއްވުމުން ތިމަންރަސްކަލާނގެ ތިޔަބައިމީހުން ހަނދުމަކުރައްވާހުށީމެވެ. ނިޢުމަތާއި ތަނަވަސްކަމުގައި ތިޔަބައިމީހުން ތިމަންރަސްކަލާނގެ ހަނދުމަކުރާށެވެ. ދަތި ޙާލުގައްޔާއި މުސީބާތުގައި ތިމަންރަސްކަލާނގެ ތިޔަބައިމީހުން ހަނދުމަކުރައްވާހުށީމެވެ. ތިމަންރަސްކަލާނގެ ތިޔަބައިމީހުންނަށް ދެއްވި ނިޢުމަތަށް ޝުކުރުކުރާށެވެ. އުރެދުމާއި ކާފިރުވުމުން އެއަށް އިންކާރު ނުކުރާށެވެ. އެހެނީ، الله އަށް ކިޔަމަންތެރިވެއްޖެ މީހާ އެކަލާނގެއަށް ޝުކުރުވެރިވެއްޖެއެވެ. އަދި އެކަލާނގެއަށް އުރެދިއްޖެ މީހާ އިންކާރުކޮށް ކާފިރުވެއްޖެއެވެ. ދެން މާތް الله މިވަނީ އެކަލާނގެ އަޅުތަކުންނަށް އީމާންކަމުގެ ސިފައިން މުޚާޠަބުކުރައްވާފައެވެ. އިލާހީ އަމުރުތަކަށް ކިޔަމަންވުމަށް އެބައިމީހުންނަށް ހިތްވަރުދެއްވުމުގެ ގޮތުންނެވެ. އެކަލާނގެ ވަޙީ ކުރައްވަނީ"],["އޭ އީމާންވެއްޖެ މީސްތަކުންނޭވެ! ކެތްތެރިކަމާއި ނަމާދުން ތިޔަބައިމީހުން ވާގި އެދޭށެވެ! ހަމަކަށަވަރުން اللَّه ވޮޑިގެންވަނީ ކެތްތެރިންނާ އެކުގައެވެ. (153)","އޭ އީމާންވެއްޖެ މީސްތަކުންނޭވެ! ތިޔަބައިމީހުން ދަތި އުނދަގޫތަކަށް ކެތް ކުރުމުންނާއި، ފަރުޟު ފަސް ނަމާދު އަދާކުރުމުން މާތް اللهގެ ޙަޟްރަތުން މަދަދާއި އެހީތެރިކަމަށް އެދޭށެވެ. އެހެނީ، ކެތްކުރުމުން ތިޔަބައިމީހުންނަށް ކޮންމެ ހެޔޮކަމަކާ އިޙްސާންތެރިކަމެއް ޙާޞިލްވާނެއެވެ. އަދި ނަމާދުކުރުމުން ތިޔަބައިމީހުންނަށް ކޮންމެ ނުބައި ޢަމަލަކާއި މަގުފުރެދުމަކާ ދުރުހެލިވެވޭނެއެވެ. ﴿إِنَّ ٱلصَّلَو‌ٰةَ تَنْهَىٰ عَنِ ٱلْفَحْشَآءِ وَٱلْمُنكَرِ ۗ﴾ (ހަމަކަށަވަރުން ނަމާދު ފާޅުކަންބޮޑު ނުބައި ފާފަތަކާއި މުންކަރާތްތަކުން ދުރުކޮށްދެއެވެ.) ހަމަކަށަވަރުން އެހީތެރިކަން ދެއްވުމާއި ބެލެހެއްޓެވުމުގައި މާތް ﷲ ކެތްތެރީންނާ އެކު ވޮޑިގެން ވެއެވެ."],["އަދި اللَّه ގެ މަގުގައި (ޖިހާދުކުރަނިކޮށް) ޝަހީދުވާ މީހުންނާމެދު (އެއީ) މަރުވެފައިވާ ބަޔެކޭ، ތިޔަބައިމީހުން ނުބުނާށެވެ! އަދި ކިއެއްތަ! އެއުރެންނީ، ދިރިތިބި ބަޔެކެވެ. އެހެނެއްކަމަކު (އެކަން) ތިޔަބައިމީހުންނަށް ނޭނގެނީއެވެ. (154)","ތިޔަބައިމީހުން ޝަހީދުންނަކީ މަރުވެފައިވާ މީހުން ކަމަށް ނުބުނާށެވެ. އަދިކިއެއްތަ އެބައިމީހުން ތިބީ އެބައިމީހުންގެ ވެރިރަސްކަލާނގެ ޙަޟްރަތުގައި ދިރި ތިބި ޙާލު ރިޒުޤު ލިބިލިބިއެވެ. ތިޔަބައިމީހުންނަށް އެކަން ނޭނގެއެވެ. އެއީ މިދުނިޔޭގެ ޙަޔާތަށްވުރެ މާ މަތިވެރި ބަރްޒަޚުގެ ޙަޔާތެއްގައި އެބައިމީހުން ތިބީތީއެވެ."],["ހަމަކަށަވަރުން ތިމަންރަސްކަލާނގެ ތިޔަބައިމީހުން އިމްތިޙާނު ކުރައްވާހުށީމެވެ. (އެއީ) ބިރުވެރިކަމާއި ބަނޑުހައިހޫނުކަމުގެ ތެރެއިން ކަމެއް މެދުވެރިކުރެއްވުމުންނެވެ. އަދި މުދާތަކާއި ފުރާނަތަކާއި މޭވާތައް އުނިކުރެއްވުމުންނެވެ. އަދި ކެތްތެރިންނަށް އުފާވެރިކަމުގެ ޚަބަރު، ކަލޭގެފާނު ދެއްވާށެވެ! (155)","މީސްތަކުންނޭވެ! ދުޝްމަނުން ދެކެ ބިރުގަތުމާއި، ހަނަފަސްކަމުގެ ސަބަބުން ބަނޑުހައިހޫނުކަން އައުމާއި، މުދަލުން ބައެއް ގެއްލުމާއި، ލޯބިވާ ބައެއް މީހުން ވަކިވެދިއުމާއި، ދަނޑުގޮވާމާއި މޭވާގެ ބާވަތްތައް ހަލާކުވުން ފަދަ ބައެއް މުސީބާތްތަކުން ތިމަންރަސްކަލާނގެ ތިޔަބައިމީހުން އިމްތިޙާނުކުރައްވާހުށީމެވެ. މުސީބާތްތަކަށް ކެތްތެރިވާ މީހުންނަށް ޢާލަމްތަކުގެ ވެރިރަސްކަލާނގެ ޙަޟްރަތުން ހުރި މަތިވެރި ސަވާބުގެ އުފާވެރިކަމުގެ ޚަބަރު ދެއްވާށެވެ."],["އެއުރެންނީ އެއުރެންނަށް މުޞީބާތެއް ޖެހިއްޖެނަމަ، ހަމަކަށަވަރުން ތިމަންމެންނީ، اللَّه އަށް މިލްކުވެވޮޑިގެންވާ ބަޔެކޭ، އަދި ހަމަކަށަވަރުން ތިމަންމެންނީ، އެކަލާނގެ ޙަޟްރަތަށް އެނބުރިދާނޭ ބަޔެކޭ ބުނާ މީހުންނެވެ. (156)","އެބައިމީހުންނީ އެބައިމީހުންނަށް ހިތް ދަތިވާ ކަމެއް ނުވަތަ މުސީބާތެއް ކުރިމަތި ވެއްޖެނަމަ ތިމަންމެންނީ މާތް ﷲ އަށް މިލްކުވެގެންވާ އެކަލާނގެ އަޅުންނީމުއެވެ. ޙިސާބުބެއްލެވުމަށާއި، ޖަޒާދެއްވުމަށް ތިމަންމެން އެނބުރި ދާންޖެހޭނީ އެކަލާނގެ ޙަޟްރަތަށެވެ. މިހެން ބުނާ މީހުންނެވެ."],["އެއުރެންނީ، އެއުރެންގެ ވެރިރަސްކަލާނގެ ޙަޟްރަތުން މަޣުފިރަތާއި ރަޙްމަތް އެއުރެންގެ މައްޗަށް ހުރި މީހުންނެވެ. އަދި ތެދުމަގު ލިބިގެންވާ މީހުންނީ ހަމަ އެއުރެންނެވެ. (157)",'މި ކެތްތެރީންނަށް މާތް اللهގެ ޙަޟްރަތުން ސަނާއާއި، މަތިވެރިވެގެންވާ ރަޙްމަތް ހުށްޓެވެ. ކާމިޔާބާއި ބާއްޖަވެރިކަމުގެ މަގަށް ތެދުމަގު ލިބިގެންވާ ބަޔަކީ އެބައިމީހުންނެވެ. ޤުދްސީ ޙަދީޘެއްގައި އައިސްފައި ވެއެވެ. ‏"‏إنَّ الله عَزَّ وَجَلَّ قَالَ‏:‏ إذا ابْتَلَيتُ عَبْدِي بِحَبِيبَتَيهِ فَصَبَرَ عَوَّضْتُهُ مِنْهُمَا الجنَّة‏َ" (رواه البخاري عن أنس رضي الله عنه عن النبي صلى الله عليه وسلم في كتاب المرضى، باب فضل من ذهب بصره) (ތިމަންރަސްކަލާނގެ އަޅާ އެންމެ ލޯބިވާ ދޭތި - ދެ ލޯ - ގެންދަވައިގެން އޭނާ އިމްތިޙާނުކުރައްވާ ހިނދު އެކަމަށް ކެތްތެރިވެއްޖެނަމަ އެ ދެލޮލުގެ ބަދަލުގައި އޭނާ ސުވަރުގެ ވައްދަވާހުށީމެވެ. (ޞަޙީޙުލް ބުޚާރީ، ޙަދީޘު: 5653)'],["ހަމަކަށަވަރުން، ޞަފާ އާއި މަރްވާ ވަނީ اللَّه ގެ ޝަޢާއިރު (އެބަހީ: ފާޅުގައި އަޅުކަން ކުރުމަށް ލައްވާފައިވާ ތަންތަން) ގެ ތެރެއިންނެވެ. ފަހެ، ގެފުޅަށްގޮސް ޙައްޖު ވާ މީހާ ނުވަތަ ޢުމްރާ ވާ މީހާ، އެ ދެތާނގައި ހިނގައި ސަޢުޔު ކުރުމަކުން އެމީހާގެ މައްޗަކަށް ކުށެއްނެތެވެ. އަދި (ފަރުޟުގެ އިތުރަށް) ހެޔޮކަމެއްކޮށްފިމީހާ (ދަންނާށެވެ!) ފަހެ، ހަމަކަށަވަރުން اللَّه އީ، (އެފަދަ މީހުންނަށް) ޝުކުރުވެރިވެވޮޑިގެންވާ (އެބަހީ: އެއުރެންނަށް ހެޔޮ ޖަޒާދެއްވާ) މޮޅަށް ދެނެވޮޑިގެންވާ ރަސްކަލާނގެއެވެ. (158)","މުރާދަކީ ޞަފާ ފަރުބަދައާއި، މަރްވާ ފަރުބަދައެވެ. މާނައީ އެ ދެ ފަރުބަދަ ވަނީ މާތް اللهގެ ދީނުގެ ނިޝާންތަކުގެ ތެރެއިންނާއި، ޙައްޖުގެ މަނާސިކުގެ ތެރެއިންނެވެ. ﴿فَمَنْ حَجَّ ٱلْبَيْتَ أَوِ ٱعْتَمَرَ فَلَا جُنَاحَ عَلَيْهِ أَن يَطَّوَّفَ بِهِمَا ۚ﴾ ޙައްޖާއި ޢުމްރާއަށް ނިޔަތްގަނެގެން ގެފުޅަށް ޒިޔާރަތްކުރާ މީހާ އަށް މި ދެ ފަރުބަދަ ދެމެދު ހިނގުން (ސަޢުޔުކުރުން) ވާޖިބުވެގެން ވެއެވެ. ސަޢުޔުކުރުމަކީ ޙައްޖާއި ޢުމްރާގެ ވާޖިބު ރުކުނަކަށް ވާއިރުވެސް ﴿فَلَا جُنَاحَ عَلَيْهِ﴾ (އޭނާގެ މައްޗަށް ފާފައެއް ނެތެވެ.) އޭ ވަޙީކުރެއްވީ ބައެއް އަޞްޙާބުބޭކަލުންގެ ހިތްޕުޅުގައި އުފެދުނު ޝައްކު ފިލުވައިލެއްވުމަށެވެ. އެބޭކަލުން ދެންނެވިއެވެ. ތިމަންމެން އެ ދެ ފަރުބަދަ ދެމެދުގައި ހިނގާނީ ކިހިނެއްތޯއެވެ؟ ޖާހިލިއްޔަ ޒަމާނުގައި ތިމަންމެން އެގޮތަށް ހިނގީ ބުދުތަކަށް ކުރެވޭ ކަމެއްގެ ގޮތުގައެވެ. މުޝްރިކުންނާ އެއްގޮތް ކަމެއް ކުރެއްވިދާނެ ކަމަށްޓަކައި އެބޭފުޅުން ކަންބޮޑުވެވަޑައިގަތީއެވެ. އެހެންވެ، ދެ ފަރުބަދަ ދެމެދުގައި ހިނގާން ޖެހެނީ ރަޙްމާނުވަންތަ ރަސްކަލާނގެއަށްޓަކައި ކަމާއި ބުދުތަކަށްޓަކައި ހިނގި ގޮތަށް ނޫންކަން އަންގަވާން މި އާޔަތް ބާވައިލެއްވީއެވެ. ﴿وَمَن تَطَوَّعَ خَيْرًا فَإِنَّ ٱللَّهَ شَاكِرٌ عَلِيمٌ﴾ ސުންނަތެއް އަދި ފަރުޟެއް ވިޔަސް ހެޔޮކަމެއް ކޮށްފި މީހާ އަށް އެ ހެޔޮކަމުގެ ބަދަލުގައި މާތް الله އެންމެ ރަނގަޅު ގޮތުގައި ޖަޒާ ދެއްވާނެއެވެ."],["ހަމަކަށަވަރުން ބަޔާންވެގެންވާ ހެކިތަކާއި ތެދުމަގުގެ ތެރެއިން ތިމަންރަސްކަލާނގެ ބާވައިލެއްވި ތަކެތި މީސްތަކުންނަށް ތިމަންރަސްކަލާނގެ އެފޮތުގައި ބަޔާންކޮށް ދެއްވުމަށްފަހު، އެތަކެތި ވަންހަނާކުރާ މީހުން (ދަންނާށެވެ!) އެއުރެންނަށް اللَّه، ލަޢުނަތް ލައްވާނެތެވެ. އަދި ލަޢުނަތް ދޭ މީހުންވެސް އެއުރެންނަށް ލަޢުނަތް ދޭނެތެވެ. (159)","މިއާޔަތް ބާވައިލެއްވީ ޔަހޫދީންގެ ޚިޔާނާތްތެރި އަޙްބާރުންނާ ބެހޭ ގޮތުންނެވެ. އެހެނަސް، ދީނުގެ ޙުކުމްތައް ފޮރުވާ ކޮންމެ މީހަކަށް މިއާޔަތުގެ ޙުކުމް ޢާއްމުވެގެން ވެއެވެ. މާނައީ ތައުރާތުގައި ތިމަންރަސްކަލާނގެ ބަޔާންކޮށްދެއްވުމަށްފަހު، މުޙައްމަދު ﷺ ގެ ސިފަފުޅުތައް ފޮރުވައި، އެކަލޭގެފާނުގެ ރަސޫލުކަން ތެދުކަމަށް ދަލީލުކޮށްދޭ އާޔަތްތައް ފޮރުވާ އަޙްބާރުންނަށް މާތް الله ލަޢުނަތް ލައްވައި އެކަލާނގެ ރަޙްމަތުން ބޭރުކުރައްވާނެއެވެ. ﴿ أُو۟لَـٰٓئِكَ يَلْعَنُهُمُ ٱللَّهُ وَيَلْعَنُهُمُ ٱللَّـٰعِنُونَ﴾ އަދި އުޑާއި ބިމުގެ އަހުލުވެރިންނާއި، އެންމެހައި މަޚްލޫޤުންވެސް އެބައިމީހުންނަށް ލަޢުނަތް ލެއްވުމަށް އެދޭނެއެވެ."],["އެއުރެން ތައުބާވެ (އެއުރެންގެ ޢަމަލުތައް) އިޞްލާޙުކޮށް (ވަންހަނާކުރި ކަންތައް) ބަޔާންކުޅަ މީހުން މެނުވީއެވެ. ފަހެ، އެއުރެންނަށް ތިމަންރަސްކަލާނގެ ތައުބާ ލައްވާހުށީމެވެ. ތިމަންރަސްކަލާނގެއީ، ގިނަގިނައިން ތައުބާ ޤަބޫލުކުރައްވާ ރަޙީމްވަންތަ ރަސްކަލާނގެއެވެ. (160)","އެހެނަސް، އެބައިމީހުން، އެމީހުންގެ އެ ޖަރީމާއިން އެނބުރި އައިސް، މީސްތަކުންނަށް ޙަޤީޤަތް ހާމަކޮށް، ޙަޤީޤަތް ފޮރުވުމުގެ ސަބަބުން އުފުދުނު ނުބައި ރަނގަޅުކޮށް، ރަސޫލާ ﷺ ގެ ރަސޫލުކަން ތެދު ކަމާމެދު އެބައިމީހުން ފޮރުވި ޙަޤީޤަތްތައް ހާމަކޮށްފި ނަމަ، އެއީ ތެދުވެރި ގޮތުގައި ތައުބާ ވާ މީހުންނެވެ. ތިމަންރަސްކަލާނގެ އެބައިމީހުންގެ ތައުބާ ޤަބޫލުކުރައްވައި، ތިމަންރަސްކަލާނގެ ރަޙްމަތުގައި ޝާމިލު ކުރައްވާހުށީމެވެ. ތިމަންރަސްކަލާނގެ ރަޙްމަތް ތަނަވަސް ވެގެން ވެއެވެ."],["ހަމަކަށަވަރުން ކާފިރުވެ އަދި ކާފަރުން ކަމުގައިތިބެ މަރުވި މީހުން (ދަންނާށެވެ!) އެއުރެންގެ މައްޗަށް اللَّه އާއި މަލާއިކަތުންނާއި އެންމެހާ މީސްތަކުންގެ ލަޢުނަތް ހުށްޓެވެ. (161)","ހަމަކަށަވަރުން ﷲގެ އެއްކައުވަންތަކަމަށް އިންކާރުކޮށް، އެކަލާނގެ ރަސޫލުބޭކަލުން ދޮގުކޮށް، ކާފިރުކަން މަތީ މަރުވި މީހުން އެއީ ފާޅުގައި ފާފައަށް އަރައިގަތް ކާފިރުންނެވެ. ﴿ أُو۟لَـٰٓئِكَ عَلَيْهِمْ لَعْنَةُ ٱللَّهِ وَٱلْمَلَـٰٓئِكَةِ وَٱلنَّاسِ أَجْمَعِينَ﴾ އެބައިމީހުންގެ މައްޗަށް މާތް اللهގެ ލަޢުނަތް ޙައްޤުވެއްޖެއެވެ. އަދި މަލާއިކަތުންނާއި، ހުރިހާ މަޚްލޫޤުންވެސް އެކަމަށް އެދޭނެއެވެ. އެބައިމީހުން މެދުނުކެނޑޭ ޢަޛާބުގައި ނަރަކައިގައި ދެމިތިބޭނެއެވެ."],["އެއުރެން އެ ލަޢުނަތުގައި ދެމިތިބެނިވި ގޮތުގައެވެ. އެއުރެންގެ ކިބަޔަކުން ޢަޛާބެއް ލުޔެއް ނުކުރައްވާނެތެވެ. އަދި އެއުރެންނަށް (عذاب ލިބުމުގައި) ލަހެއްވެސް ނުމެކުރައްވާނެތެވެ. (162)","އެބައިމީހުންނަށް އެ ޢަޛާބުން ސަލާމަތްވުމުގެ ފުރުސަތެއް ނުދެވޭނެއެވެ. އަދި ހިނދުކޮޅަކަށް ވެސް ޢަޛާބު މެދުނުކެނޑޭނެއެވެ. މާތް الله ވަނީ ކާފަރުންގެ މައްޗަށް ތިން ޢުޤޫބާތެއް ކަނޑައަޅުއްވައިފައެވެ. ނަރަކައިގައި ދާއިމަށް ތިބުމާއި، ޢަޛާބު ފަސް ނުކުރެއްވުމާއި، ލުއި ނުކުރެއްވުމެވެ."],["އަދި ތިޔަބައިމީހުންގެ ކަލާނގެއީ، އެއްކައުވަންތަ ރަސްކަލާނގެއެވެ. އެކަލާނގެ މެނުވީ إله އަކު ނުވެއެވެ. އެއީ ރަޙްމާންވަންތަ ރަޙީމްވަންތަ ރަސްކަލާނގެއެވެ. (163)","މީސްތަކުންނޭވެ! ތިޔަބައިމީހުން އަޅުކަންކުރުން ޙައްޤުވެގެންވާ އިލާހަކީ އެންމެ އިލާހެކެވެ. އެކަލާނގެ ޒާތުފުޅުގައިވެސް، ސިފަފުޅުތަކުގައިވެސް، އަދި ކުރައްވާ ކަންކަމުގައިވެސް އެކަލާނގެއާ އެއްފަދަ އެއްވެސް ފަރާތެއް ނުވެއެވެ. ކީރިތިވަންތަ الله ފިޔަވައި ޙައްޤުވެގެން އަޅުކަމެއް ވެވޭ އެއްވެސް ފަރާތެއް ނުވެއެވެ. އެކަލާނގެއީ ރަޙްމަތް ތަނަވަސްވެގެންވާ، އަޅުތަކުންނަށް ރަޙުމްކުރައްވާ ރަސްކަލާނގެއެވެ."],["ހަމަކަށަވަރުން އުޑުތަކާއި ބިން ހެއްދެވުމުގައްޔާއި، ރޭދުވާ ތަފާތު ވުމުގައްޔާއި، މީސްތަކުންނަށް މަންފާކުރާ ތަކެއްޗާއިގެން ކަނޑުމަތީގައި ދުވާ އުޅަނދުތަކުގައްޔާއި، اللَّه އުޑުން ވެއްސެވި ފެނުގައްޔާއި، ފަހެ، ބިން މަރުވެ އޮތުމަށްފަހު އެފެނުގެ ސަބަބުން ބިމަށް ދިރުން ދެއްވައިފުމާއި، އަދި ހިނގައިބިނގައިއުޅޭ އެންމެހާ ބާވަތްތަކުގެ ދިރޭތަކެތި، އެ ބިމުގައި ފަތުރުއްވައިފުމާއި، އަދި އެކި ފަރާތްފަރާތުން ޖެހޭގޮތުގައި ވައިޖެއްސެވުމުގައްޔާއި، އުޑާއި ބިމާ ދެމެދު ކިޔަމަންކުރައްވާފައިވާ ވިލާގައި، ވިސްނާބަޔަކަށް ކަނޑައެޅިގެންހުރި ހެކިތަކެއް ވާކަން ކަށަވަރެވެ. (164)","އުފެއްދެވުމުގައި ޙައިރާންވާ ފަދަ ފުރިހަމަކަމާއި، މާތް ﷲގެ ޤުދްރަތްތެރިކަމުގެ ދަލީލުތަކާއި، އިންސާނުންގެ ސިކުނޑިއަށް ވިސްނައިނުގަނެވޭ ވަރުގެ ޢަޖާއިބުތަކާއެކު ނެތުމުގެ ތެރެއިން އުޑާއި ބިން ހެއްދެވުމުގައްޔާއި، އިލާހީ ތަޤްދީރާއި އެއްގޮތަށް ރޭދުވާ ނުހަނު ފުރިހަމަ ނިޒާމެއްގެ ތެރެއިން ދައުރުވުމާއި ދުވާލު ދިއުމާއެކު ރޭގަނޑު އައުމާއި، ރޭގަނޑު ދިއުމާއެކު ދުވާލު އައުމުގައި ﴿وَٱلْفُلْكِ ٱلَّتِى تَجْرِى فِى ٱلْبَحْرِ بِمَا يَنفَعُ ٱلنَّاسَ﴾ އަދި މީސްތަކުންނަށް ބޭނުންވާ މުދަލާއިގެން އަޑިއަށް ނުގޮސް ކަނޑު މަތީގައި ދަތުރުކުރާ ބިޔަ އުޅަނދު ތަކުގައި ﴿ وَمَآ أَنزَلَ ٱللَّهُ مِنَ ٱلسَّمَآءِ مِن مَّآءٍ فَأَحْيَا بِهِ ٱلْأَرْضَ بَعْدَ مَوْتِهَا﴾ އަދި ވިލާތަކުން ވާރޭ ވެއްސަވައި، ހަނަފަސްވެ ވީރާނާ ވެފައި އޮތް ބިންގަނޑު އެވާރެއިން ދިރުއްވައި ގަހާއި މޭވާ ނެރުއްވުމުގައި ﴿وَبَثَّ فِيهَا مِن كُلِّ دَآبَّةٍ﴾ އަދި ބިންމަތީގައި ފަތުރުއްވަވައިފައިވާ ނަޢަމް ސޫތްޕާއި، އެހެނިހެން ދިރޭ ތަކެތީގައި ﴿وَتَصْرِيفِ ٱلرِّيَـٰحِ وَٱلسَّحَابِ ٱلْمُسَخَّرِ بَيْنَ ٱلسَّمَآءِ وَٱلْأَرْضِ﴾ އަދި ހޫނުކޮށާއި ފިނިކޮށް އިރާއި ހުޅަނގުން އުތުރާއި ދެކުނުން ޖެހޭ ވަޔާއި، اللهގެ ޤުދްރަތްތެރިކަމުން އުޑާއި ބިމާ ދެމެދު ހިނގާ ގޮތަށް ލައްވަވައިފައިވާ ވިލާތަކުގައި ﴿ لَءَايَـٰتٍ لِّقَوْمٍ يَعْقِلُونَ﴾ އެބައިމީހުންގެ ސިކުނޑީން ވިސްނާ ބަޔަކަށް ފާޅުކަން ބޮޑު ހެކިތައް ވެއެވެ. މި އާޔަތުގައި މާތް الله ވަނީ އެކަލާނގެ ކުޅަދުންވަންތަކަމާއި، އެއްކައުވަންތަކަމުގެ އަށް ދަލީލު ގެންނަވައިފައެވެ. އެހުރިހާ ދަލީލަކީވެސް ކައުނުގެ ކަންތައް ރާއްވަވައި ހިންގަވާ، ޚާލިޤުވަންތަ މަތިވެރި އިލާހު ވޮޑިގެންވާ ކަމުގެ އަލިގަދަ ހެކިތަކެކެވެ. މިއާޔަތް ﴿ لَءَايَـٰتٍ لِّقَوْمٍ يَعْقِلُونَ﴾ (ވިސްނައި ފިކުރުކުރާ ބަޔަކަށް ވާ ހެކިތަކެކެވެ.) މި ޢިބާރާތުން ނިންމަވާލެއްވީ މިހުރިހާ ދަލީލު ތަކަކީވެސް ބުއްދީގެ ދަލީލުތައް ކަމާއި، ވިސްނުމާއި ފިކުރު ބޭނުންކުރާ ފަރާތްތަކަށް ސާފުވާނެ ދަލީލުތަކެއްކަން އެންގެވުމަށެވެ."],["އަދި اللَّه ފިޔަވައި އެކަލާނގެއާ އެއްފަދަ ޝަރީކުން ތަކެއް ބަލައިގަންނަ ބަޔަކު، މީސްތަކުންގެ ތެރެއިންވެއެވެ. اللَّه ދެކެ ލޯބިވާ ފަދައިން، އެއުރެން އެ ޝަރީކުން ދެކެ ލޯބިވެތެވެ. އަދި އީމާންވި މީހުން اللَّه ދެކެ ލޯބިވުން މާބޮޑެވެ. އަދި އަނިޔާވެރިވި މީހުންނަށް (آخرة ދުވަހުގެ) ޢަޛާބު ފެންނަހިނދު، ހަމަކަށަވަރުން އެންމެހާ ބާރުތައް މިލްކުވެވޮޑިގެންވަނީ اللَّه އަށް ކަމާއި އަދި ހަމަކަށަވަރުން اللَّه އީ ޢަޛާބު ދެއްވުމުގައި ގަދަފަދަވެވޮޑިގެންވާ ރަސްކަލާނގެކަން އެއުރެންނަށް އެނގޭނެ ނަމައެވެ. (165)","ޖާހިލުކަމާއި މޮޔަކަމުން ގޮސް މާތް الله ފިޔަވައި ބުދުފަދަ ތަކެއްޗަށް އަޅުކަންކޮށް އެތަކެތި އެއީ ޚަލްޤުކުރުމާއި، ރިޒްޤު ދިނުމުގައި الله އާ އެއްވަރުގެ އެއްޗެތިކަމަށް ހަދައި، މުއުމިނުން الله އަށް ލޯބިވާ ފަދައިން އެތަކެއްޗަށް ލޯބިކުރާ މީހުންވެސް މީސްތަކުންގެ ތެރެއިން ވެއެވެ. ﴿وَٱلَّذِينَ ءَامَنُوٓا۟ أَشَدُّ حُبًّا لِّلَّـهِ ۗ ﴾ މުއުމިނުން الله އަށް ވާ ލޯބި މުޝްރިކުން ބުދުތައް ދެކެވާ ލޯތްބަށްވުރެ މާ ވަރުގަދައެވެ. ﴿وَلَوْ يَرَى ٱلَّذِينَ ظَلَمُوٓا۟ إِذْ يَرَوْنَ ٱلْعَذَابَ أَنَّ ٱلْقُوَّةَ لِلَّـهِ جَمِيعًا وَأَنَّ ٱللَّـهَ شَدِيدُ ٱلْعَذَابِ﴾ ވޭންދެނިވި ޢަޛާބު ދެކޭއިރު، ހުރިހައި ކަމެއްގެ ފުރިހަމަ އިޚްތިޔާރާއި ބާރު ލިބިގެންވޮޑިގެންވަނީ މާތް الله އަށް ކަމާއި، އެކަލާނގެ ޢަޛާބު ގަދަފަދަކަން ދެކޭނަމަ .......... މިތާނގައި لو ގެ ޖަވާބު އުނިކުރައްވައިފައި ވަނީ ޢަޛާބުގެ ބިރުވެރިކަން ބޮޑުކަން އެންގެވުށެވެ. މާނައީ އޭގެ ގަދަފަކަމުން، އެ ސިފަ ނުކުރެވޭހާ ބިރުވެރިވެފައި ގަދަފަދަކަން އެމީހުންނަށް ފެންނާނެއެވެ."],["އެއީ تبع ވެވުނުމީހުން تبع ވިމީހުންގެ ކިބައިން ދުރުހެލިވެ ބަރީއަވެގަންނަ ހިނދެވެ. އަދި އެއުރެން (އެބަހީ: އެ ދެބައިމީހުން) عذاب ދެކޭހިނދެވެ. އަދި އެއުރެންގެ މެދުގައިވާ ގުޅުންތަކުގެ ސަބަބުތައް ކެނޑިގެންދާ ހިނދެވެ. (166)","﴿إِذْ تَبَرَّأَ ٱلَّذِينَ ٱتُّبِعُوا۟ مِنَ ٱلَّذِينَ ٱتَّبَعُوا۟ وَرَأَوُا۟ ٱلْعَذَابَ وَتَقَطَّعَتْ بِهِمُ ٱلْأَسْبَابُ﴾ މާތް الله ގެ ޢަޛާބު ފެނި، ތަބަޢަ ވެވުނު މީހުން ތަބަޢަވީ މީހުންގެ ކިބައިން، އަދި މަގުފުރެއްދުމުގައި އިސްކޮށް އުޅުނު މީހުން އެބައިމީހުންނަށް އެހީތެރިވެދިން މީހުންގެ ކިބައިން ބަރީއަވާ ހިނދެވެ. އަދި ދެބައިމީހުންގެ މެދުގައި އޮތް ލޯތްބާއި ކުލުނުގެ ގުޅުން މުޅީން ކެނޑިގެންދާ ހިނދެވެ."],["އަދި ތަބަޢަވިމީހުން ބުނޫއެވެ. ތިމަންމެންނަށް އަލުން ދުނިޔެއަށް އަދި އެއްފަހަރު އެނބުރި ދިޔުމެއް ލިބޭނެ ނަމައެވެ. (އެއީ) ތިމަންމެންގެ ކިބައިން ބަރީއަވެގަތް ފަދައިން، ތިމަންމެންވެސް އެއުރެންގެ ކިބައިން ބަރީއަވެގަތުމަށެވެ. އެއުރެންގެ ޢަމަލުތަކަކީ، އެއުރެންގެ މައްޗަށްވާ ހިތާމަތަކެއް ކަމުގައި اللَّه އެއުރެންނަށް ދައްކަވަނީ އެފަދައިންނެވެ. އަދި ނަރަކައިގެ ތެރެއިން ނުކުންނާނޭ ބަޔަކު ކަމުގައި އެއުރެން ނުވެތެވެ. (167)","ތަބަޢަވީ މީހުން ބުނާނެއެވެ. ދުނިޔެއަށް އަދި އެއްފަހަރު އެނބުރި ދެވޭނެ ނަމައެވެ. އެބައިމީހުން މަގުފުރެއްދި ޒައީމުންގެ ކިބައިން ބަރީއަވުމަށެވެ. ﴿ كَذَٰلِكَ يُرِيهِمُ ٱللَّـهُ أَعْمَـٰلَهُمْ حَسَرَٰتٍ عَلَيْهِمْ ۖ وَمَا هُم بِخَـٰرِجِينَ مِنَ ٱلنَّارِ﴾ އެބައިމީހުން ކުޅަ ނުބައި ޢަމަލުތައް މާތް الله އެބައިމީހުންނަށް ދައްކަވަނީ މިފަދައިންނެވެ. އިންތިހާއަށް ދެރަވުމާއެކު، އެމީހުންގެ ހިތްތައް މޮޅިއާއި ހިތާމައާއި އެކު ވާހިނދު، ލޮލުން ފައިބާ ކަރުނަތަކެކެވެ. އެމީހުން ދުވަހަކުވެސް ނަރަކައިން ނުކުންނާނޭ ބަޔަކު ކަމުގައި ނުވެއެވެ."],["އޭ މީސްތަކުންނޭވެ! ބިމުގައިވާ ތަކެތީގެ ތެރެއިން ޙަލާލު ރަނގަޅު ތަކެތި ތިޔަބައިމީހުން ކައިއުޅޭށެވެ! އަދި ޝައިޠާނާގެ ފިޔަވަޅުތަކަށް ތިޔަބައިމީހުން ތަބަޢަނުވާށެވެ! (އެހެނީ) ހަމަކަށަވަރުން އެ ޝައިޠާނާއީ، ތިޔަބައިމީހުންނަށްހުރި ކަނޑައެޅި ބަޔާންވެގެންވާ ޢަދާވާތްތެރިޔެކެވެ. (168)","އޭ މީސްތަކުންނޭވެ! މާތް الله ބިމުގައި ލައްވައިފައިވާ ތަކެއްޗާއި، އެކަލާނގެ ތިޔަބައިމީހުންނަށް ބިމުން ނެރެދެއްވި ގޮވާމާއި މޭވާ ފަދަ ތަކެތީގެ ތެރެއިން ރަނގަޅު ޙަލާލު ތަކެތި ތިޔަބައިމީހުން ކާށެވެ. ﴿وَلَا تَتَّبِعُوا۟ خُطُوَٰتِ ٱلشَّيْطَـٰنِ ۚ إِنَّهُۥ لَكُمْ عَدُوٌّ مُّبِينٌ﴾ އަދި ޝައިޠާނާ ތިޔަބައިމީހުންނަށް ޒީނަތްތެރިކުރާ މުންކަރާތާއި ފާފައިގެ މަގަށް ތިޔަބައިމީހުން ތަބަޢަ ނުވާށެވެ. އެހެނީ، ޝައިޠާނާއަކީ ތިޔަބައިމީހުންގެ ހަލާކަށް އެދޭ ފާޅުކަން ބޮޑު ޢަދުއްވެކެވެ."],["ޝައިޠާނާ ތިޔަބައިމީހުންނަށް އަމުރުކުރާކަން ކަށަވަރީ ނުބައިކަންތަކާއި ހުތުރުކަންބޮޑު ފާފަތަކަށެވެ. އަދި ތިޔަބައިމީހުންނަށް އެނގިގެންނުވާ އެއްޗެއް اللَّه އާމެދު ތިޔަބައިމީހުން ބުނުމަށެވެ. (169)","ހުތުރު ކަންކަމަށާއި، ނުބައިކަން ބޮޑު ފާފަތަކަށާއި، اللهގެ ޒާތުފުޅާއި މެދު ބުހުތާން ދޮގުހަދައި، އެކަލާނގެއަށް އަނބިދަރީން ނިސްބަތްކުރުމަށާއި، އެއްވެސް ޙުއްޖަތެއް ދަލީލެއް ނެތި އަމިއްލައަށް ޙަލާލާއި ޙަރާމް ކަނޑައެޅުމަށް މެނުވީ ޝައިޠާނާ ތިޔަބައިމީހުންނަށް މަގު ނުދައްކައެވެ."],["އަދި اللَّه ބާވައިލެއްވި އެއްޗަކަށް ތިޔަބައިމީހުން ތަބަޢަވާށޭ އެއުރެންގެ ގާތުގައި ބުނެފިނަމަ އެއުރެން ބުނާނެތެވެ. އަދި ކީއްހެއްޔެވެ؟ ތިމަންމެން ތަބަޢަވާހުށީ ތިމަންމެންގެ ކާބަފައިން އެގޮތެއްގެ މަތީގައި ތިބޭތީ ތިމަންމެންނަށް ފެނުނު ގޮތަށެވެ. ފަހެ، އެއުރެންގެ ކާބަފައިންނަށް އެއްވެސް ކަމެއް ނުވިސްނުނަސް، އަދި އެއުރެންނަށް ތެދުމަގު ނުލިބުނަސް ހެއްޔެވެ؟ (170)","މުޝްރިކުން ގާތު ނަސޭހަތުގެ ގޮތުން، ހިދާޔަތާއި އީމާންކަމުގެތެރެއިން މާތް الله އެކަލާނގެ ރަސޫލާ ﷺ ގެ މައްޗަށް ބާވައިލެއްވި ތަކެއްޗަށް ތިޔަބައިމީހުން އީމާންވެ، ތިޔަބައިމީހުން މިހާރު ތިތިބަ ފަސާދައާއި މަގުފުރެދުމުގެ ގޮތް ދޫކޮށްލާށޭ ބުނެފިނަމަ އެމީހުން ބުނާނެއެވެ. އަހަރުމެން ތަބަޢަ މިވަނީ އަހަރުމެންގެ ކާބަފައިން އެގޮތެއްގެ މަތީގައި ތިއްބައި އަހަރުމެންނަށް ފެނުނު ގޮތަށެވެ. ﴿ أَوَلَوْ كَانَ ءَابَآؤُهُمْ لَا يَعْقِلُونَ شَيْـًٔا وَلَا يَهْتَدُونَ﴾ އެބައިމީހުންގެ ކާބަފައިންނަކީ ވިސްނައި ފިކުރު ކުރުމެއް ނެތް، ޖާހިލު މޮޔައިންނަށް ވިޔަސް އެބައިމީހުން އެކާބަފައިންނަށް ތަބަޢަވަނީ ހެއްޔެވެ؟"],["ކާފިރުވި މީހުން (ނަށް ދީނަށް ގޮވާލާ މީހާ) ގެ މިސާލީ (އެބަހީ: ކާފަރު ންނަށް ރަސޫލާ ގޮވާލައްވާ ގޮވާލެއްވުމަށް ނިސްބަތްކޮށް ބަލާއިރު އެއުރެންނާއި ރަސޫލާގެ މިސާލީ) ގޮވުމެއް ނުވަތަ ހަޅޭއްލެވުމެއްގެ އަޑުނޫނީ ނީވޭ ޖަނަވާރަށް ގޮވާ މީހާގެ މިސާލެވެ. އެ ކާފަރުންނީ ބީރު، މަންމަން، ކަނު ބަޔެކެވެ. ފަހެ، އެއުރެންނަކަށް ނުވިސްނެއެވެ. (171","ޤުރްއާނުގެ ފައިދާ ލިބިނުގަތުމާއި، އެ ފޮތުގެ އަލިގަދަ ހެކި ނުފެނުމުގައި ކާފަރުންގެ މިސާލަކީ ބަކަރިތަކަށް ގޮވައި ހަޅޭއްލަވާ ބަކަރި ހުއިހައްޕާ މީހެއްގެ މިސާލެވެ. އޭނާގެ ހަޅޭއް އެބަކަރިތަކަށް އަޑުއިވުނަސް ކިޔާ އެއްޗެއް ނުވިސްނޭނެއެވެ. އެހެންކަމުން، ކާފަރުންގެ މިސާލަކީ މިބަކަރިތައް ފަދަ ފަހުމް ނުވާ އަދި ނުވިސްނޭ ޖަނަވާރު ތަކުގެ މިސާލެވެ. ﴿صُمٌّۢ بُكْمٌ عُمْىٌ فَهُمْ لَا يَعْقِلُونَ﴾ އެބައިމީހުން، ހިދާޔަތުގެ މަގަށް ގޮވައިލާ އަޑު ނުއިވޭ ބީރު މީހުން، ހެޔޮ އެއްޗެއް ދުލުން ނުކިޔޭ މަންމަނުން އަދި ތެދުމަގު ނުފެންނަ ކަނުމީހުން ފަދައެވެ. ފަހެ، އެބައިމީހުންނީ ބުއްދި ގޯސްވެފައިވާ މޮޔައިންނެވެ. މާތް الله އެބައިމީހުން ސިފަކުރައްވައިފައި ވަނީ އެއްވެސް އެއްޗެއް ނުވިސްނޭ ޖަނަވާރުން ގެ ގޮތުގައެވެ."],["އޭ އީމާންވެއްޖެ މީސްތަކުންނޭވެ! ތިމަންރަސްކަލާނގެ ތިޔަބައިމީހުންނަށް ދެއްވި ރަނގަޅު ތަކެތިން ތިޔަބައިމީހުން ކައިއުޅޭށެވެ! އަދި ތިޔަބައިމީހުން ހަމައެކަނި اللَّه އަށް އަޅުކަންކުރާ ކަމުގައިވާނަމަ، އެކަލާނގެއަށް ޝުކުރުވެރިވާށެވެ. (172)","މީރު ރަނގަޅު ކާބޯތަކެތީގެ ތެރެއިން މާތް الله ތިޔަބައިމީހުންނަށް ދެއްވި ޙަލާލު ރިޒުޤުން ތިޔަބައިމީހުން ކާށެވެ. އަދި ތިޔަބައިމީހުން އެހެން އެއްވެސް ފަރާތަކަށް އަޅުކަންނުކޮށް ހަމައެކަނި އެކަލާނގެއަށް އަޅުކަންކުރަނީ ކަމުގައިވާނަމަ، މާތް الله ދެއްވި މަތިވެރި ނިޢުމަތްތަކަށްޓަކައި އެކަލާނގެއަށް ޝުކުރުވެރި ވާށެވެ."],["ތިޔަބައިމީހުންނަށް އެކަލާނގެ ޙަރާމްކުރައްވާފައިވާކަން ކަށަވަރީ، މުޅަ ތަކެއްޗާއި، ލެޔާއި، އޫރުމަހާއި، اللَّه ފިޔަވައި އެހެން ފަރާތެއްގެ ނަންގަނެ ކަތިލާ ތަކެއްޗެވެ. ފަހެ، މަޖުބޫރު ވެއްޖެމީހާ ނުކިޔަމަންތެރިކަމެއް އަދި ހައްދުފަހަނަޅައި ދިޔުމެއްނެތި (އެތަކެތިން ކެއުމުގައި) އެމީހާގެ މައްޗަކަށް ފާފައެއް ނެތެވެ. ހަމަކަށަވަރުން اللَّه އީ، ގިނަގިނައިން ފާފަފުއްސަވާ ރަޙީމްވަންތަ ރަސްކަލާނގެއެވެ. (173)","މުޅަ ތަކެއްޗާއި، ލެއާއި، އޫރުމަހާއި، ބުދުތަކަށް ކަތިލެވޭ ތަކެއްޗާއި، ލާތާއި ޢުއްޒާއާއި ޝައިޠާނާ ފަދަ، الله ނޫން އެހެން ފަރާތެއްގެ ނަންގަނެ ކަތިލެވޭ ތަކެތި ފަދަ ނަޖިސް މުޑުދާރު ތަކެތި ނޫނީ ތިޔަބައިމީހުންގެ ވެރިރަސްކަލާނގެ ތިޔަބައިމީހުންގެ މައްޗަށް ޙަރާމް ނުކުރައްވައެވެ. ﴿فَمَنِ ٱضْطُرَّ غَيْرَ بَاغٍ وَلَا عَادٍ فَلَآ إِثْمَ عَلَيْهِ ۚ إِنَّ ٱللَّـهَ غَفُورٌ رَّحِيمٌ﴾ އެހެން އެއްވެސް ގޮތެއްނެތި މަޖުބޫރު ވެއްޖެ ޙާލަތެއްގައި، ފަސާދަކުރުމުގެ ނިޔަތެއްނެތި، ކިރިޔާ ފުދޭ މިންވަރަށްވުރެ އިތުރުނުކޮށް، ޙަރާމްކުރެވުނު ތަކެތީން ކެއި މީހާއަށް އެއްވެސް ޢުޤޫބާތެއް ނެތެވެ. އެހެނީ މަޖްބޫރު ޙާލަތަކީ މަނާތަކެތި ހުއްދަކުރާ ޙާލަތެކެވެ. އަދި މާތް اللهއީ އެކަލާނގެ ރަޙްމަތް ތަނަވަސް ވެގެންވާ، އަދި ފާފަ ފުއްސެވުމުގައި މަތިވެރި ރަސްކަލާނގެއެވެ."],["ހަމަކަށަވަރުން ފޮތުގެ ތެރެއިން اللَّه ބާވައިލެއްވި ތަކެތި ވަންހަނާކޮށް އެ ތަކެއްޗަށް ކުޑައަގެއްގަނެ އުޅޭ މީހުން އަލިފާންނޫން އެހެން އެއްޗެއް އެއުރެންގެ ބަނޑަށް (އަޅައި) ކައި ނޫޅެތެވެ. އަދި ޤިޔާމަތް ދުވަހުން اللَّه އެއުރެންނަކަށް ބަސް ވަޙީއެއް ނުކުރައްވާނެތެވެ. އަދި އެއުރެން ޠާހިރެއްވެސް ނުކުރައްވާނެތެވެ. އަދި އެއުރެންނަށް ހުރީ ވޭންދެނިވި ޢަޛާބެވެ. (174)","ދުނިޔޭގެ ފަނާވަނިވި އަގެއް ނެތް ތަކެތީގެ ދަހިވެތިކަމުގައި އެބައިމީހުން މާތް الله ބާވައިލެއްވި އެކަލާނގެ ބަޔާންކުރަނިވި އާޔަތްތަކުގައި ބާވައިލެއްވި ދީނުގެ ޙުކުމްތަކާއި، ރަސޫލާ ﷺ ގެ ސިފަފުޅުތައް ފޮރުވާ މީހުން، ﴿أُو۟لَـٰٓئِكَ مَا يَأْكُلُونَ فِى بُطُونِهِمْ إِلَّا ٱلنَّارَ وَلَا يُكَلِّمُهُمُ ٱللَّـهُ يَوْمَ ٱلْقِيَـٰمَةِ وَلَا يُزَكِّيهِمْ وَلَهُمْ عَذَابٌ أَلِيمٌ﴾ އެނުބައި ނުލަފާ މީހުން ކައިގެން އެބައިމީހުންގެ ބަނޑަށް އެފޮނުވަނީ އަލިފާނެވެ. އެއަލިފާން ޤިޔާމަތް ދުވަހު އެމީހުންގެ ބަނޑުގައި ހުޅުފަޅައި އަނދާނެއެވެ. އަދި މާތް الله ރުހިވޮޑިގެން އެބައިމީހުންނާ ބަސް ވަޙީ ނުކުރައްވާނެއެވެ. ފާފައިން އެމީހުން ޠާހިރު ނުކުރައްވާނެއެވެ. އަދި މިހުރިހާ ކަމެއްގެ އިތުރުން އެބައިމީހުންނަށް އެދުވަހު ހުރީ ވޭންދެނިވި ޢަޛާބެވެ."],["އެއުރެންނީ، ތެދުމަގުގެ ބަދަލުގައި މަގުފުރެދުން އަދި ފާފަފުއްސެވުމުގެ ބަދަލުގައި ޢަޛާބު ގަތް މީހުންނެވެ. ފަހެ، ނަރަކަ (އިގެ ޢަޛާބު) އަށް އެއުރެންނަށް ކެތްކުރެވޭނީ ކިހިނެއް ހެއްޔެވެ؟ (175)","އެބައިމީހުންނީ ތެދުމަގުގެ ބަދަލުގައި މަގުފުރެދުން، އަދި އީމާންކަމުގެ ބަދަލުގައި ކާފިރުކަން ހޯދި މީހުންނެވެ. އެމީހުން ނަރަކައިގެ އަލިފާނުގެ މައްޗަށް ހާދަހާ ކެތް ގަދައެވެ! މި ޢިބާރާތުން ދޭހަވާ ގޮތުގައި އެ ކާފަރުންގެ ޖެހިލުން ކުޑަކަން ޙައިރާންވާ ފަދައެވެ. އެބައިމީހުންނަށް އެ ޢަޛާބު ލިބުނީ މާތް الله ފާޅުކަން ބޮޑު ޙައްޤާއި އެކު އެކަލާނގެ ފޮތް ތައުރާތު ބާވައިލެއްވުމުން، އެބައިމީހުން ދުނިޔޭގެ އެދުމަށް ހެއްލި އެ ފޮތުގެ ބައެއް ފޮރުވައި، އެ ފޮތް ބަދަލުކޮށް ހެދީތީއެވެ."],["އެއީ ހަމަކަށަވަރުން اللَّه، ޙައްޤު ގޮތުގައި ފޮތް ބާވައިލައްވާފައިވާ ކަމަށްޓަކައެވެ. އަދި ހަމަކަށަވަރުން ފޮތާމެދު ޚިލާފުވި މީހުންވަނީ (ޙައްޤާ) ދުރުވެގެންވާ ދެކޮޅުވެރި ކަމެއްގެ ތެރޭގައިކަން ކަށަވަރެވެ. (176)","އެބައިމީހުންނަށް އެ ޢަޛާބު ލިބުނީ، ފާޅުކަން ބޮޑު ޙައްޤާ އެކު، މާތް الله އެކަލާނގެ ފޮތް ތައުރާތު ބާވައިލެއްވުމުން، ދުނިޔޭގެ ފަނާވަނިވި އަގެއްނެތް ތަކެތީގެ އެދުމުގައި، އެފޮތުން ބައެއް ފޮރުވައި، އެފޮތަށް ބަދަލުގެނެސް ހެދީތީއެވެ. ﴿وَإِنَّ ٱلَّذِينَ ٱخْتَلَفُوا۟ فِى ٱلْكِتَـٰبِ لَفِى شِقَاقٍۭ بَعِيدٍ﴾ ތައުރާތުގެ މާނަ އޮޅުވައި އެފޮތް ބަދަލުކުރުމުގެ މައްސަލައިގައި ޚިޔާލު ތަފާތުވި ޔަހޫދީންނާއި ނަޞާރާއިން ވަނީ ހިދާޔަތުގެ މަގާއި، ހެޔޮ ގޮތާއި މުޅިން ދުރު އަރައިރުމެއްގެ ތެރޭގައެވެ. މިއީ ގަދަފަދަ ޢަޛާބު ޙައްޤު ކަމެކެވެ."],["ހެޔޮކަމަކީ (ހަމައެކަނި) އިރުމަތިފަރާތަށް ނުވަތަ ހުޅަނގުފަރާތަށް ތިޔަބައިމީހުންގެ މޫނުތައް ކުރިމަތި ކުރުމެއް ނޫނެވެ. އެހެނެއް ކަމަކު، ހެޔޮކަންކުރާ މީހާއީ، اللَّه އަށާއި އާޚިރަތް ދުވަހަށާއި މަލާއިކަތުންނަށާއި ފޮތަށާއި ނަބިއްޔުންނަށް އީމާންވި މީހާއެވެ. އަދި މުދަލުގެ މައްޗަށް ލޯބިހުރުމާއެކުވެސް، ގާތްތިމާގެ މީހުންނަށާއި ޔަތީމުންނަށާއި މިސްކީނުންނަށާއި (ޙާލުގައި ޖެހިފައިވާ) ދަތުރުވެރިންނަށާއި އެހީޔަށްއެދި ސުވާލުކުރާ މީހުންނަށާއި އަޅުން މިނިވަންކުރުމުގައި މުދާ ހޭދަކުރި މީހާއެވެ. އަދި ނަމާދު ޤާއިމްކޮށް، ޒަކާތް ދީއުޅޭ މީހާއެވެ. އަދި ޢަހްދެއް ކޮށްފިނަމަ އެއުރެންގެ ޢަހްދު ފުއްދާ މީހުންނެވެ. އަދި ތަދުމަޑުކަމާއި ބަލިމަޑުކަމާއި ހަނގުރާމައިގެ ވަގުތުގައި ކެތްކުރާ މީހުންނެވެ. ތެދުވެރިވި މީހުންނަކީ، އެއުރެންނެވެ. އަދި ތަޤްވާވެރިންނަކީވެސް ހަމަ އެއުރެންނެވެ. (177)","މިތާނގައި މުޚާޠަބުކުރައްވައިފައި މިވަނީ، އެބައިމީހުންގެ ފޮތަށް ބަދަލުގެނައުމާ މެދު ބޮޑު އަރައިރުމެއްގައި ތިބި ޔަހޫދީންނާއި ނަޞާރާއިންނަށެވެ. ހެޔޮ ޢަމަލު ކުރުމަކީ ހަމައެކަނި އިންސާނާ އޭނާގެ ނަމާދުގައި ވަކި ފަރާތަކަށް ކުރިމަތިލައިގެން ހުރުމުގެ މައްޗަށް ހުއްޓިފައިވާ ކަމެއް ނޫނެވެ. އެހެނީ، ޤިބުލައިގެ މައްސަލަކީ ދީނުގެ ކަންކަމުގެ ތެރެއިން ވަރަށް އާދައިގެ ކަމެކެވެ. ﴿وَلَـٰكِنَّ ٱلْبِرَّ مَنْ ءَامَنَ بِٱللَّـهِ وَٱلْيَوْمِ ٱلْـَٔاخِرِ وَٱلْمَلَـٰٓئِكَةِ وَٱلْكِتَـٰبِ وَٱلنَّبِيِّـۧنَ﴾ އެކަމަކު އިންސާނާ އެއަށް ފަރުވާތެރިވެ، މުހިއްމުކަން ދޭން ޖެހޭ ހެޔޮ ޢަމަލަކީ اللهއަށް އީމާންވުމާއި، އެކަލާނގެއަށް ކިޔަމަންގަތުމާއި، ޤިޔާމަތް ދުވަހާއި، މަލާއިކަތުންނާއި، ބާވައިލެއްވި ފޮތްތަކާއި، ހުރިހާ ނަބީބޭކަލުންނާއި ރަސޫލުބޭކަލުންނަށް އީމާންވުމެވެ. الله ލޯބިވެވޮޑިގަންނަވާ ހެޔޮ ކަމުގެ ޙަޤީޤަތަކީ މިއީއެވެ. ﴿وَءَاتَى ٱلْمَالَ عَلَىٰ حُبِّهِۦ ذَوِى ٱلْقُرْبَىٰ وَٱلْيَتَـٰمَىٰ وَٱلْمَسَـٰكِينَ وَٱبْنَ ٱلسَّبِيلِ وَٱلسَّآئِلِينَ وَفِى ٱلرِّقَابِ﴾ އަދި މުދަލަށް ދަހިވެތިވުމާއެކު އެމުދަލުން ހޭދަކުރާ މީހާއެވެ. ފަޤީރު ގާތްތިމާގެ މީހުންނަށާއި، ނިކަމެތި ޔަތީމުންނަށާއި، އަތުގައި އެއްވެސް އެއްޗެއް ނެތް މިސްކީނުންނަށާއި، އަތްމަތި ހުސްވުމުގެ ސަބަބުން ދަތުރުގައި ކުރިއަށް ނުދެވިފައި ހުރި ދަތުރުވެރިޔާއަށާއި، ބޭނުންޖެހިގެން ފައިސާއަށް އެދޭ މީހާއަށާއި، ހަނގުރާމައިގެ އަސީރުން މިނިވަންކުރުމަށެވެ. ﴿وَأَقَامَ ٱلصَّلَوٰةَ وَءَاتَى ٱلزَّكَوٰةَ﴾ އަދި ފަރުޟު ނަމާދުތައް އެންމެ ފުރިހަމަ ގޮތުގައި އަދާކޮށް، ފަޤީރުންނާއި މިސްކީނުންގެ ތެރެއިން ޒަކާތް ޙައްޤުވާ ފަރާތްތަކަށް ޒަކާތް ދޭ މީހާއެވެ. ﴿ وَٱلْمُوفُونَ بِعَهْدِهِمْ إِذَا عَـٰهَدُوا۟ ۖ ﴾ އަދި މާތް الله އާއެކު ވެފައިވާ ޢަހްދަށާއި، މީސްތަކުންނާ އެކު ވެފައިވާ ޢަހްދަށް ވަފާތެރިވާ މީހުންނެވެ. ﴿وَٱلصَّـٰبِرِينَ فِى ٱلْبَأْسَآءِ وَٱلضَّرَّآءِ وَحِينَ ٱلْبَأْسِ ۗ﴾ ނަފުސާއި މުދަލުގައި ކުރިމަތިވާ ދަތިތަކާއި، ހިތްނޭދޭ ކަންކަމުގެ މައްޗަށާއި، ހަނގުރާމަ ގަދަވާ ހިނދު ކެތްތެރިވާ މީހުންނެވެ. ﴿ أُو۟لَـٰٓئِكَ ٱلَّذِينَ صَدَقُوا۟ ۖ وَأُو۟لَـٰٓئِكَ هُمُ ٱلْمُتَّقُونَ﴾ މިބުނެވުނު މާތް ސިފަތަކުން ސިފަ ލިބިގެންވާ މީހުންނީ އެބައިމީހުންގެ ވެރިރަސްކަލާނގެއަށް ކިޔަމަންވާ، އީމާންކަމުގައި ތެދުވެރި، ނިޢުމަތުގެ ސުވަރުގޭގެ އެންމެ މަތިވެރި ދަރަޖަތައް ލިބޭނޭ މީހުންނެވެ. މާތް الله ރުހިވޮޑިގަންނަވާ ހެޔޮކަމަކީ އެއީއެވެ."],["އޭ އީމާންވެއްޖެ މީސްތަކުންނޭވެ! ޤަތުލުކުރެވޭ މީހުންނާމެދު ޤިޞާޞް ހިފުން ތިޔަބައިމީހުންގެ މައްޗަށް ފަރުޟުކުރައްވައިފިއެވެ. މިނިވަނަކަށް މިނިވަނެކެވެ. އަޅަކަށް އަޅެކެވެ. އަންހެނަކަށް އަންހެނެކެވެ. ފަހެ، އެމީހާގެ (މަރުވި) އަޚާގެ ފަރާތުން ޤިޞާޞްގެ ބައެއް މާފުކުރެވުނު މީހާ (ދަންނާށެވެ!) ފަހެ، އެމީހާގެ ކިބައިން ހެޔޮގޮތުގައި މަރުގެ ދިޔައަށް (ވާރުތަވެރިޔާ) އެދުން ހުށްޓެވެ. އަދި އިޙްސާންތެރިކަމާއެކު މާފުކުރި ފަރާތަށް (މާފުކުރެވުނުމީހާ) އެދިޔަ އަދާކުރުން ހުށްޓެވެ. އެއީ ތިޔަބައިމީހުންގެ ވެރިރަސްކަލާނގެ ޙަޟްރަތުން (ތިޔަބައިމީހުންނަށް) ދެއްވި ލުޔެކެވެ. އަދި ރަޙްމަތެކެވެ. އެއަށްފަހު، ދެކޮޅުވެރިވެ ޢަދާވާތްތެރިވެއްޖެ މީހާ (ދަންނާށެވެ!) ފަހެ، އެމީހާއަށް ވޭންދެނިވި ޢަޛާބު ހުށްޓެވެ. (178)","އޭ އީމާންވެއްޖެ މީސްތަކުންނޭވެ! ޤަތުލުވެވުނު މީހާއަށް ޤަތުލުކުރިމީހާގެ ކިބައިން ހަމަހަމަކަމާއި ޢަދުލުވެރިކަމާއެކީ، ޤިޞާޞް ހިފުން ތިޔަބައިމީހުންގެ މައްޗަށް ފަރުޟުކުރެވިއްޖެއެވެ. މިނިވަނެއްގެ ބަދަލުގައި ޤަތުލުކުރެވޭނީ މިނިވަނެކެވެ. އަޅެއްގެ ބަދަލުގައި ޤަތުލުކުރެވޭނީ އަޅެކެވެ. އަދި އަންހެނެއްގެ ބަދަލުގައި ޤަތުލުކުރެވޭނީ އަންހެނެކެވެ. ތިޔަބައިމީހުން ޙައްދުފަހަނައަޅައި ގޮސް، ޖާހިލިއްޔަ ޒަމާނުގައި ކަންކުރި ގޮތަށް، ޤާތިލު ނޫން އެހެން މީހަކު ނުމަރާށެވެ. އޭރު، އެބައިމީހުން އަންހެނެއްގެ ބަދަލުގައި ފިރިހެނަކު، މިނިވަނެއްގެ ބަދަލުގައި އަޅަކު، އެކަކުގެ ބަދަލުގައި ގިނަ މީހުން ޤަތުލުކޮށްފައި ވެއެވެ. ﴿فَمَنْ عُفِىَ لَهُۥ مِنْ أَخِيهِ شَىْءٌ فَٱتِّبَاعٌۢ بِٱلْمَعْرُوفِ وَأَدَآءٌ إِلَيْهِ بِإِحْسَـٰنٍ ۗ﴾ ޤިޞާޞް ހިފުން ދޫކޮށްލައި ދިޔަ ހޯދުމަށް ރުހިއްޖެ ޙާލަތެއްގައި، ޤަތުލުވެވުނު މީހާގެ އަހުލުވެރީންނަށް ޤާތިލު އަތުން، ހަރުކަށިކަމާއި، ގަދަދެއްކުމާ ނުލައި ދިޔަ ހޯދާން އުޅުމުގެ ޙައްޤު ލިބިގެން ވެއެވެ. އަދި ޤާތިލަށް ޖެހޭނީ ލަސްކުރުމެއް، މައްސަލަ ދެންމުމެއް ނެތި ދިޔަ ދޭށެވެ. ﴿ذَٰلِكَ تَخْفِيفٌ مِّن رَّبِّكُمْ وَرَحْمَةٌ﴾ އަދި ދިޔަ ޤަބޫލުކުރުމާއި، ޤިޞާޞް ހިފުން ދޫކޮށްލުން ޝަރުޢުކުރެއްވުމަކީ ތިޔަބައިމީހުންގެ ވެރިރަސްކަލާނގެ ޙަޟްރަތުން ދެއްވި ފަސޭހައެކެވެ. އަދި އެކަލާނގެ ލެއްވި ރަޙްމަތެކެވެ. އެހެނީ ދިޔައިގައި ޤާތިލަށް ލުޔެއް ވާއިރު، ޤަތުލުވެވުނު މީހާގެ ވާރިސުންނަށް ފައިދާއެއް ވެއެވެ. ﴿فَمَنِ ٱعْتَدَىٰ بَعْدَ ذَٰلِكَ فَلَهُۥ عَذَابٌ أَلِيمٌ﴾ ފަހެ، ދިޔަ ޤަބޫލުކުރުމަށް ފަހު، ޤާތިލަށް އަނިޔާވެރިވެ އޭނާ މަރައިފިނަމަ، އެމީހަކަށް ގަދަފަދަ ވެގެންވާ ވޭންދެނިވި ޢަޛާބު ހުށްޓެވެ."],["އަދި ޤިޞާޞް ހިފުމުގައި ތިޔަބައިމީހުންނަށް (ވަރަށްބޮޑު) ދިރުމެއްވެއެވެ. އޭ ބުއްދީގެ އަހުލުވެރިންނޭވެ! (އެއީ) ތިޔަބައިމީހުން ތަޤްވާ ވެރިވުމަށްޓަކައެވެ. (179)","ޤާތިލު ޤަތުލުކޮށް ޤިޞާޞް ހިފުމުން އެއީ ތިޔަބައިމީހުން ނަފުސުތަކެއް ދިރުވުމެވެ. އެހެނީ ޤާތިލަށް، އޭނާ އެހެން މީހަކު ޤަތުލުކުރުމުން އޭނާ ޤަތުލުކުރެވޭނެކަން އެނގެންޏާ އޭނާ އެޤަތުލުނުކުރާނެއެވެ. އޭރުން އޭނާ އަމިއްލަ ނަފުސު ދިރުވައި އެހެން ނަފުސުތަކެއްވެސް ދިރުވީއެވެ. މިކަމުގެ ސަބަބުން ލޭއޮހޮރުން ހުއްޓި މީސްތަކުންގެ ޙަޔާތް ރައްކާތެރިވެއެވެ. މާތް اللهގެ ވަޙީބަސްފުޅު ﴿لَعَلَّكُمْ تَتَّقُونَ﴾ ގެ މާނައަކީ ތިޔަބައިމީހުން الله ޙަރާމްކުރައްވައިފައިވާ ކަންކަމަށް އަރައިގަތުމަށް ބިރުވެތިވެ، އަނިޔާވެރިވުމާއި، ލޭ އޮހޮރުވުމުން ދުރުހެލިވޭތޯއެވެ."],["ތިޔަބައިމީހުންކުރެ މީހަކުގެ ގާތަށް މަރުއައިސް ޙާޟިރުވާހިނދު އެމީހާ މުދަލެއް ދޫކުރާނަމަ، (އެބަހީ: އެމީހާގެ މިލްކުގައި، މުދަލެއްހުރިނަމަ) ހެޔޮގޮތުގައި މައިންބަފައިންނާއި ގާތްތިމާގެ މީހުންނަށް ވަޞިއްޔަތްކުރުން ތިޔަބައިމީހުންގެ މައްޗަށް ފަރުޟުކުރައްވައިފިއެވެ. (އެކަންއޮތީ) ތަޤްވާވެރިންގެ މައްޗަށްއޮތް ޙައްޤެއް ކަމުގައެވެ. (180)","އޭ އީމާންވެއްޖެ މީސްތަކުންނޭވެ! ތިޔަބައިމީހުން ކުރެ މީހަކު މަރަށް ޙާޟިރުވެއްޖެ ހިނދު، އޭނާ ގިނަ މުދާތަކެއް ދޫކޮށްފައިދާނަމަ، އޭނާގެ މައިންބަފައިންނަށާއި، ގާތްތިމާގެ މީހުންނަށް އިންސާފުވެރިގޮތުގައި، ތިންބައިކުޅަ އެއްބަޔަށް ވުރެ އިތުރު ނުވާނޭ ހެން، އެމުދަލުން ވަޞިއްޔަތްކުރުން ފަރުޟުވެގެން ވެއެވެ. މިއީ ތަޤުވާވެރީންގެ މައްޗަށް ލާޒިމު ވަޞިއްޔަތެކެވެ. މުދާ ވާރުތަވުމާ ބެހޭ އާޔަތް ބާވައިލެއްވުމުން މި އާޔަތުގެ ހުކުމް ވަނީ މަންސޫޚުވެފައެވެ."],["ފަހެ، އެ ވަޞިއްޔަތް އިވުމަށްފަހު، އެ ވަޞިއްޔަތް ބަދަލުކުޅަ މީހާ (ދަންނާށެވެ!) ހަމަކަށަވަރުން، އެކަމުގެ ފާފަ އޮތީ، އެކަން ބަދަލުކުރާ މީހުންގެ މައްޗަށެވެ. ހަމަކަށަވަރުން، اللَّه އީ މޮޅަށް އައްސަވާވޮޑިގެންވާ މޮޅަށް ދެނެވޮޑިގެންވާ ރަސްކަލާނގެއެވެ. (181)","ފަހެ، ވަޞިއްޔަތް ކޮށް އެއަށް އެއްބަސްވުމަށްފަހު، ވަޞިއްޔަތް ރައްދުވާ ފަރާތެއް ވިޔަސް އަދި ހެކިވެރިއަކު ވިޔަސް އެއަށް ބަދަލުގެނެސްފިނަމަ، އެކަމުގެ ފާފަ ލިބޭނީ އެ ބަދަލު ކުރި މީހަކަށެވެ. އޭނާ اللهގެ އަމުރާއި ޚިލާފުވެ ޚިޔާނާތްތެރި ވީތީއެވެ. الله އީ އެކަލާނގެ އަޅުންގެ ވާހަކަތައް މޮޅަށް އައްސަވައިވޮޑިގަންނަވާ އަދި އެބައިމީހުންގެ ޙާލަތު މޮޅަށް ދެނެވޮޑިގެންވާ ރަސްކަލާނގެއެވެ."],["ފަހެ، ވަޞިއްޔަތްކުރާ މީހެއްގެ ފަރާތުން ބޭއިންސާފު ގޮތެއް ނުވަތަ ފާފަވެރިވާ ގޮތެއް ހިނގައިފާނެކަމަށް ބިރުގެން އެއުރެންގެ މެދުގައި (އެބަހީ: ވާރުތަވެރިންގެ މެދުގައި) ޞުލްޙަކޮށްފި މީހާ (ދަންނާށެވެ!) ފަހެ، އެމީހާގެ މައްޗަކަށް ފާފައެއް ނެތެވެ. (އެބަހީ: ކުރިން ނަންގަނެވުނު ވަޞިއްޔަތް ބަދަލުކުރުމުގެ ފާފަ އެމީހެއްގެ މައްޗަކަށް ނެތެވެ.) ހަމަކަށަވަރުން، اللَّه އީ، ގިނަގިނައިން ފާފަފުއްސަވާ ރަޙީމްވަންތަ ރަސްކަލާނގެއެވެ. (182)",'ވަޞިއްޔަތްކުރާމީހާ ޙައްޤުން އެއްކިބާވެދާނެކަމަށް ނުވަތަ ވާރުތަވެރިޔަކު މުދާލިބުމުން މަޙްރޫމުކުރުން ފަދަ ކަމެއް ކޮށްގެން ގަސްތުގައި ފާފައަކަށް އަރައިގެންފާނެ ކަމުގެ ބިރު މީހަކަށް ހީވެއްޖެނަމަ، ﴿ فَأَصْلَحَ بَيْنَهُمْ فَلَآ إِثْمَ عَلَيْهِ ۚ إِنَّ ٱللَّـهَ غَفُورٌ رَّحِيمٌ﴾ އޭނާ ވަޞިއްޔަތްކުރާ މީހާއާއި ވަޞިއްޔަތްލިބޭ މީހުންނާ ދެމެދު ޞުލްޙަކޮށް، އެވަޞިއްޔަތުގައި ޙައްޤުން އެއްކިބާވެ، އެކަކަށް ތިންބައިކުޅަ އެއްބަޔަށް ވުރެ ގިނައިން ދީފިނަމަ އެއީ އަނިޔާވެރިވުމެއްކަން ބުނެދީގެން ވަޞިއްޔަތް ބަދަލުކުރުމަކުން އޭނާގެ މައްޗަށް ފާފައެއް ނެތެވެ. އެއީ، މިބަދަލުކުރުމުގެ މަޤްޞަދަކީ ބާޠިލު މަޤްޞަދަކަށް ނުވެ، ޙައްޤު މަޤްޞަދަކަށް ވާތީއެވެ. މާތް الله އީ ރަޙްމަތް ތަނަވަސް އަދި ފާފަފުއްސެވުން ބޮޑު ރަސްކަލާނގެއެވެ. ޙަދީޘުގައި އައިސްފައި ވެއެވެ. عن أبي هريرة رضي الله عنه أن رسول الله صلى الله عليه وسلم قال: "إِنَّ الرَّجُلَ لَيَعْمَلُ وَالْمَرْأَةُ بِطَاعَةِ اللَّهِ سِتِّينَ سَنَةً ثُمَّ يَحْضُرُهُمَا الْمَوْتُ فَيُضَارَّانِ فِي الْوَصِيَّةِ فَتَجِبُ لَهُمَا النَّارُ" (سنن الترمذي، أبواب الوصايا عن رسول الله صلى الله عليه وسلم، باب ما جاء في الضرار في الوصية) (ހަމަކަށަވަރުން ފިރިހެނާއާއި އަންހެނާއާ ދެމީހުން ފަސްދޮޅަސް އަހަރު الله އަށް ކިޔަމަންތެރިވުމަށް ފަހު، އެދެމީހުންގެ ގާތަށް މަރު އައުމުން، ވަޞިއްޔަތްކޮށް، އެވަޞިއްޔަތުގައި މީހަކަށް ނުވަތަ ބަޔަކަށް ގެއްލުން ދީފިނަމަ، އެދެމީހުންނަށް ނަރަކަ ވާޖިބު ވެއްޖެއެވެ.) (ސުނަނުއްތިރްމިޛީ، ޙަދީޘު:2117) ނަރަކަ ވާޖިބުވުމުގެ މުރާދަކީ އެދެމީހުންނަށް އެކަމުގެ ޢުޤޫބާތް ޙައްޤުވުމެވެ. ދާއިމަށް ނަރަކައިގައި ތިބުމެއް ނޫނެވެ.'],["އޭ إيمان ވެއްޖެ މީސްތަކުންނޭވެ! ތިޔަބައިމީހުންގެ ކުރީގެ މީހުންގެ މައްޗަށް ފަރުޟުކުރެއްވި ފަދައިން ތިޔަބައިމީހުންގެ މައްޗަށްވެސް ރޯދަ ފަރުޟުކުރައްވައިފިއެވެ. (އެއީ) ތިޔަބައިމީހުން ތަޤްވާވެރި ވުމަށްޓަކައެވެ. (183)","-"],["(ރޯދަހިފަންވީ) ޢަދަދު ކަނޑައެޅިގެންވާ ދުވަސްތަކެއް ގައެވެ. ފަހެ، ތިޔަބައިމީހުންގެ ތެރެއިން ބަލިވެއުޅޭ މީހާ ނުވަތަ ދަތުރެއްގެ މަތީގައިވާ މީހާ (ރަމަޟާން މަހުގެ ރޯދަ ދޫކޮށްލައިފިނަމަ) އެހެން ދުވަސްތަކަކުން އެ عدد ހަމަކުރުން ހުށްޓެވެ. އަދި އުނދަގޫކަމާއެކު އެކަމަށް ކުޅަދާނަވާ މީހުންގެ މައްޗަށްއޮތީ، (ރޯދަ ދޫކޮށްލުމާއެކު) ފިދްޔަ ދިނުމެވެ. (ފިދްޔައިގެ މިންވަރަކީ) މިސްކީނަކަށް ކާންދޭ މިންވަރެވެ. ފަހެ، ތަޠައްވުޢުގެ ގޮތުން އިތުރު ހެޔޮކަމެއް ކޮށްފިމީހާ (ދަންނާށެވެ!) ފަހެ، އެކަންތައް އެމީހަކަށް ހެޔޮކަން ބޮޑެވެ. އަދި ތިޔަބައިމީހުން ރޯދަހިފުން ތިޔަބައިމީހުންނަށް ހެޔޮކަން ބޮޑެވެ. އެކަން ތިޔަބައިމީހުން ދަންނާނެ ނަމައެވެ. (184)","އޭ އީމާންވެއްޖެ މީސްތަކުންނޭވެ! ތިޔަބައިމީހުންގެ ކުރީން އިސްވެ ގޮސްފައިވާ އުއްމަތްތަކުގެ މައްޗަށް ފަރުޟުކުރެވުނު ފަދައިން ތިޔަބައިމީހުންގެ މައްޗަށް ރަމަޟާންމަހުގެ ރޯދަ ފަރުޟުކުރެވިއްޖެއެވެ. ތިޔަބައިމީހުންނީ މާތް اللهއަށް ތަޤްވާވެރިވާ، އަދި އެކަލާނގެ ޙަރާމްކުރައްވައިފައިވާ ކަންކަމުން ދުރުހެލިވާ މީހުން ކަމުގައި ވުމަށްޓަކައެވެ. ﴿أَيَّامًا مَّعْدُودَٰتٍ ۚ ۖ ﴾ މާނައީ ރޯދަ ހިފާންޖެހެނީ މަދު ދުވަސްތަކެއްގައެވެ. އެއީ ރަމަޟާންމަހުއެވެ. މުޅި އަހަރުދުވަހުގެ ރޯދަ ފަރުޟު ނުކުރެއްވީ، އެކަލާނގެ ތިޔަބައިމީހުންގެ މައްޗަށް އޯގާތެރިވެވޮޑިގެން، ލުއި ކުރެއްވުމަށެވެ. ﴿فَمَن كَانَ مِنكُم مَّرِيضًا أَوْ عَلَىٰ سَفَرٍ فَعِدَّةٌ مِّنْ أَيَّامٍ أُخَرَ ۚ﴾ ފަހެ، ތިޔަބައިމީހުންގެ ތެރެއިން ރޯދަ ހިފައިފިނަމަ ގެއްލުންވެދާ ފަދަ ބައްޔެއްގައިވާ މީހާ، ނުވަތަ ޝަރުޢީ ގޮތުން ހުއްދަ ދަތުރެއްގައި ވާ މީހާ (ފިޤުހުވެރީން ދަތުރެއް ކަމުގައި ބައްލަވާފައި ވަނީ 84 ކިލޯމީޓަރަށް ވުރެ ދިގު ދަތުރެވެ.)، އޭނާގެ ބައްޔާއި، ދަތުރަށްޓަކައި ރޯދަ ދޫކޮށްލައިފިނަމަ، އޭނާ ދޫކޮށްލި ރޯދަ އެހެން ދުވަސްތަކެއްގައި ޤަޟާކުރާނީއެވެ. ﴿ وَعَلَى ٱلَّذِينَ يُطِيقُونَهُۥ فِدْيَةٌ طَعَامُ مِسْكِينٍ﴾ ޢުމުރުން ދުވަސްވެ މުސްކުޅިވުމުގެ ސަބަބުން ވަރަށް ބޮޑު އުނދަގުލަކާއެކު ރޯދަހިފޭ މީހާއަށް އޮތީ ކޮންމެ ރޯދައަކަށް މިސްކީނަކަށް ކާންދީ ފިދްޔަ ދިނުމެވެ. ﴿فَمَن تَطَوَّعَ خَيْرًا فَهُوَ خَيْرٌ لَّهُۥ ۚ وَأَن تَصُومُوا۟ خَيْرٌ لَّكُمْ ۖ إِن كُنتُمْ تَعْلَمُونَ﴾ ފިދްޔަ ދިނުމުގައި ކަނޑައެޅިފައިވާ މިންވަރަށްވުރެ އިތުރަށް ދިން މީހާއަށް އެކަން ހެޔޮކަން ބޮޑުވެގެން ވެއެވެ. އަދި ރޯދަ ދޫކޮށްލުމަށްވުރެ ތިޔަބައިމީހުންނަށް ބޮޑަށް ރަނގަޅީ ރޯދަ ހިފުމެވެ. ރޯދައިގެ މާތްކަމާއި، ސަވާބުގެ މަތިވެރިކަން ތިޔަބައިމީހުންނަށް އެނގޭ ނަމައެވެ."],["ރަމަޟާން މަހަކީ، އެމަހެއްގައި ޤުރްއާން ބާވައިލެއްވި މަހެވެ. (އެ ޤުރްއާން ބާވައިލެއްވީ) މީސްތަކުންނަށް ހުރި ތެދުމަގެއް ކަމުގައްޔާއި هداية އާއި ޙައްޤާއި ބާޠިލު ވަކިކޮށްދެނިވި ހެކިތަކެއް ކަމުގައެވެ. ފަހެ، ތިޔަބައިމީހުންގެ ތެރެއިން އެ މައްސަރުގައި ޙާޟިރުވެ ހުރެއްޖެމީހާ، އެ މަހުގެ ރޯދަ ހިފާހުށި ކަމެވެ! އަދި ބަލިވެއުޅޭ މީހާ ނުވަތަ ދަތުރެއްގެ މަތީގައިވާ މީހާ، (އެ މައްސަރުގެ ރޯދަ ދޫކޮށްލައިފިނަމަ) އެހެންދުވަސްތަކަކުން އެ ޢަދަދު ހަމަކުރުން ހުށްޓެވެ. اللَّه، ތިޔަބައިމީހުންނަށް ލުއިފަސޭހަގޮތް އިރާދަކުރައްވަތެވެ. އަދި ދަތި އުނދަގޫގޮތް ތިޔަބައިމީހުންނަކަށް އިރާދައެއް ނުކުރައްވަތެވެ. (މިކަންތައްތައް މިގޮތަށް ކަނޑައަޅުއްވާފައިވަނީ) ތިޔަބައިމީހުން އެ މައްސަރުގެ ދުވަސްތަކުގެ ޢަދަދު ފުރިހަމަ ކުރުމަށްޓަކައެވެ. އަދި ތިޔަބައިމީހުންނަށް ތެދުމަގު ދެއްކެވިކަން މައްޗަށް اللَّه އަށް ތަކްބީރު ކިޔައި އުޅުމަށްޓަކައެވެ. އަދި ތިޔަބައިމީހުން (އެކަލާނގެއަށް) ޝުކުރުވެރި ވުމަށްޓަކައެވެ. (185)",'ތިޔަބައިމީހުންނަށް ރޯދަހިފުން ފަރުޟު ކުރެވުނު ދުވަސްވަރަކީ ރަމަޟާންމަހެވެ. އެއީ، އެ މައްސަރެއްގައި ކީރިތި ޤުރްއާން ބާވައިލައްވާން ފެށްޓުނު މައްސަރެވެ. މާތް الله އެފޮތް ބާވައިލެއްވީ މީސްތަކުންނަށް ހިދާޔަތެއް ކަމުގައެވެ. އެފޮތަކީ، ބަޔާން ކޮށްދެއްވުމުގައި އެފަދަ އެހެން އެއްޗެއް ނުގެނެވޭނޭ، އަދި ޙުކުމްތައް ސާފު، ދެވަނަ އެއް ނެތް ފޮތެކެވެ. އެފޮތުން މާތް الله ވަނީ ތެދުމަގާއި، މަގުފުރެދުން އަދި ޙައްޤާއި ބާޠިލު ވަކިކުރައްވައިފައެވެ. މިއާޔަތުގައި މާތް الله ވަނީ ރޯދަހިފުމަށް ރަމަޟާން މަސް ޚާއްޞަކުރެއްވުމުގެ ޙިކްމަތަށް އިޝާރާތްކުރައްވައިފައެވެ. އެއީ، މީސްތަކުން އަނިދިރިކަމުން އަލިކަމަށް ނެރުއްވުމަށް ކީރިތި ޤުރްއާން ބާވައިލައްވައި، އެބައިމީހުންނަށް މާތް الله ދެއްވި މަތިވެރި ނިޢުމަތް މުއުމިނުންނަށް ހަނދުމަކޮށްދެއްވުމެވެ. މިއާޔަތުގައި ވަޙީކުރައްވާ ކަހަލައެވެ. ތިޔަބައިމީހުންގެ މައްޗަށް ރޯދަ ފަރުޟުކުރެއްވީ ކީރިތި ޤުރްއާނުގެ ނިޢުމަތުގެ މިންވަރު ތިޔަބައިމީހުން ދެނެގަތުމަށްޓަކައެވެ. ﴿فَمَن شَهِدَ مِنكُمُ ٱلشَّهْرَ فَلْيَصُمْهُ ۖ﴾ މާނައީ ބަލިވެ ނުވަތަ ދަތުރުމަތީގައި ނެތް ޙާލު ރޯދަމަހާ ބައްދަލުވެއްޖެ މީހާ އެމަހުގައި ރޯދަ ހިފާހުށިކަމެވެ. މިތާނގައި "شهد" ގެ މާނައަކީ ހަނދު ފެނުމެއް ނޫނެވެ. އެހެނީ، ޢަދުލުވެރި އެކަކުގެ ހެކިބަހުން ރޯދަ ވާޖިބުވާނެއެވެ. "شهد" ގެ މާނައަކީ ދިރިހުރެ، އޭނާއަށް ރޯދަމަހާ ދިމާވުމެވެ. ﴿ وَمَن كَانَ مَرِيضًا أَوْ عَلَىٰ سَفَرٍ فَعِدَّةٌ مِّنْ أَيَّامٍ أُخَرَ ۗ﴾ ރޯދަ ހިފާން އުނދަގޫވާ ފަދަ ބައްޔެއްގައި، ނުވަތަ ޝަރުޢީ ގޮތުން ހުއްދަ، ދިގު ދަތުރެއްގައި ވާތީވެ، ބަލި ނުވަތަ ދަތުރުގެ ސަބަބުން ރޯދަ ދޫކޮށްލި މީހާއަށް އޮތީ އޭނާ ދޫކޮށްލި ރޯދަތައް އެހެން ދުވަސްތަކެއްގައި ހިފުމެވެ. މި ވާހަކަ ތަކުރާރު ކުރައްވައިފައި މިވަނީ ރޯދަ ދޫކޮށްލުން ހުއްދަކަން އިތުރަށް ބަޔާންކޮށްދެއްވުމަށެވެ.ކޮންމެހެން ޖަނަވާރެއްގެ މަތީގައި ނުވަތަ ހިނގާފައި ދަތުރު ކުރާކަށް ނުޖެހެއެވެ. 84 ކިލޯމީޓަރަށްވުރެ ދިގު ދަތުރެއް ނަމަ، މަތިންދާބޯޓުގައި ނުވަތަ ކާރުގައި ދަތުރުކުރާ މީހާއަށް ވެސް ރޯދަ ދޫކޮށްލުމަކީ އޮތް ޙައްޤެކެވެ. ﴿يُرِيدُ ٱللَّهُ بِكُمُ ٱلْيُسْرَ وَلَا يُرِيدُ بِكُمُ ٱلْعُسْرَ﴾ މިގޮތަށް ކަނޑައެޅުއްވުމުގައި މާތް الله އެދިވޮޑިގަންނަވަނީ ތިޔަބައިމީހުންނަށް ފަސޭހަކޮށްދެއްވުމެވެ. އުނދަގޫ ކުރެއްވުމެއް ނޫނެވެ. ބަލިޙާލުގައްޔާއި، ދަތުރުމަތީގައި ރޯދަދޫކޮށްލުން ހުއްދަކުރެއްވީ އެހެންވެއެވެ. ﴿وَلِتُكْمِلُوا۟ ٱلْعِدَّةَ وَلِتُكَبِّرُوا۟ ٱللَّهَ عَلَىٰ مَا هَدَىٰكُمْ وَلَعَلَّكُمْ تَشْكُرُونَ﴾ އަދި ތިޔަބައިމީހުން ދޫކޮށްލި ރޯދަ ޤަޟާކޮށް ރޯދައިގެ ޢަދަދު ފުރިހަމަކުރުމަށެވެ. އަދި ތިޔަބައިމީހުންގެ ދީނުގެ ފަރުޟުތަކަށް އެކަލާނގެ މަގު ދެއްކެވިކަމަށްޓަކައި އެކަލާނގެއަށް ޙަމްދުކޮށް، އެކަލާނގެ ނިޢުމަތާއި އިޙްސާންތެރިކަމަށްޓަކައި އެކަލާނގެއަށް ޝުކުރުވެރިވުމަށެވެ.'],["އަދި ތިމަންރަސްކަލާނގެއާމެދު ތިމަންރަސްކަލާނގެ އަޅުން ކަލޭގެފާނާ ސުވާލުކޮށްފިނަމަ، (ކަލޭގެފާނު ވިދާޅުވާށެވެ!) ފަހެ، ހަމަކަށަވަރުން ތިމަންރަސްކަލާނގެއީ (އެއުރެންނާ) ކުއްތަންވެ ވޮޑިގެންވާ ރަސްކަލާނގެއެވެ. ތިމަންރަސްކަލާނގެ ޙަޟްރަތަށް ދުޢާކޮށްފިނަމަ ދުޢާކުރި މީހާގެ ދުޢާ ތިމަންރަސްކަލާނގެ އިޖާބަ ކުރައްވަމެވެ. ފަހެ، އެއުރެން (އެބަހީ: ތިމަންރަސްކަލާނގެ އަޅުން) ތިމަންރަސްކަލާނގެއަށް އިޖާބަދޭހުށިކަމެވެ! އަދި އެއުރެން ތިމަން ރަސްކަލާނގެއަށް އީމާންވާހުށިކަމެވެ! (އެއީ) އެއުރެންނަށް ތެދުމަގު ލިބުމަށްޓަކައެވެ. (186)",'އަޢުރާބީންގެ ބަޔަކު ރަސޫލާ ﷺގެ އަރިހަށް އައިސް ސުވާލު ދެންނެވިއެވެ. "އަހަރުމެންގެ ވެރިރަސްކަލާނގެ ވޮޑިގެން ވަނީ ކައިރީގައި ހެއްޔެވެ؟ އޭރުން ސިއްރުން އެކަލާނގެއަށް ދެންނެވޭނެއެވެ. ނުވަތަ ٱلْخَيْطِ ٱلْأَسْوَدِ مِنَ ٱلْفَجْرِ ۖ ثُمَّ أَتِمُّوا۟ ٱلصِّيَامَ إِلَى ٱلَّيْلِ ۚ وَلَا تُبَـٰشِرُوهُنَّ وَأَنتُمْ عَـٰكِفُونَ فِى ٱلْمَسَـٰجِدِ ۗ تِلْكَ حُدُودُ ٱللَّهِ فَلَا تَقْرَبُوهَا ۗ كَذَ‌ٰلِكَ يُبَيِّنُ ٱللَّهُ ءَايَـٰتِهِۦ لِلنَّاسِ لَعَلَّهُمْ يَتَّقُونَ ﴿١٨٧﴾\n ރޯދަޔަށް ތިބޭރޭ ތިޔަބައިމީހުންގެ އަނބިންގެ ގާތަށްގޮސް ރޭކުރުން ތިޔަބައިމީހުންނަށް ހުއްދަ ކުރައްވައިފިއެވެ. އެކަނބަލުންނީ ތިޔަބައިމީހުންނަށް ފޭރާމެކެވެ. އަދި ތިޔަބައިމީހުންނީ އެކަނބަލުންނަށް ފޭރާމެކެވެ. ހަމަކަށަވަރުން، ތިޔަބައިމީހުންގެ އަމިއްލަ ނަފްސުތަކަށް ޚިޔާނާތްތެރިވަމުން ދިޔަކަން، اللَّه، ދެނެވޮޑިގެންވެއެވެ. ދެންފަހެ، ތިޔަބައިމީހުންގެ މައްޗަށް ތައުބާ ލައްވައި، ތިޔަބައިމީހުންގެ ކިބައިން ޢަފޫކުރައްވައިފިއެވެ. ފަހެ، މިހާރު ތިޔަބައިމީހުން އެކަނބަލުންގައި ބީހިއުޅޭށެވެ! (އެބަހީ: ޖިމާޢުވުން ހުއްދަ ކުރައްވައިފިއެވެ.) އަދި ތިޔަބައިމީހުންނަށްޓަކައި اللَّه ކަނޑައަޅުއްވާފައިވާ ގޮތް އެދޭށެވެ! އަދި ތިޔަބައިމީހުން ކައިބޮއި އުޅޭށެވެ! ފަޖުރުގެ ސަބަބުން ރޭގަނޑުގެ އަނދިރިކަމުގެ ތެރެއިން ފަތިހުގެ އަލިކަން ފާޅުވެ އެނގިއްޖައުމަށް ދާނދެނެވެ. ދެން އެއަށްފަހު، ރޭވެއްޖައުމަށް ދާނދެން ތިޔަބައިމީހުން ރޯދަ ފުރިހަމަ ކުރާށެވެ! އަދި ތިޔަބައިމީހުން މިސްކިތްތަކުގައި اعتكاف އަށް ތިބޭއިރު އެކަނބަލުންގައި އެކަލާނގެ ވޮޑިގެން ވަނީ ދުރުގައި ހެއްޔެވެ؟ އޭރުން އެކަލާނގެއަށް ހަރުއަޑުންދަންނަވާނީއެވެ." ދެން މި އާޔަތް ބާވައިލެއްވިއެވެ. މާނައީ ތިމަންރަސްކަލާނގެ، ތިމަންރަސްކަލާނގެ އަޅުންނާއެކު ވޮޑިގެންވަމެވެ. އެބައިމީހުންގެ ދުޢާ އަޑުއައްސަވަމެވެ. އެބައިމީހުން އުޅޭ ނުއުޅޭ ގޮތް ދެނެވޮޑިގަންނަވަމެވެ. އެބައިމީހުންގެ ބޭނުންތައް ފުއްދަވައިދެއްވަމެވެ. އަދި ތިމަންރަސްކަލާނގެއަށް ދުޢާކުރާ މީހާގެ ދުޢާ އިޖާބަކުރައްވަމެވެ. ﴿فَلْيَسْتَجِيبُوا۟ لِى وَلْيُؤْمِنُوا۟ بِى لَعَلَّهُمْ يَرْشُدُونَ﴾ ފަހެ އެބައިމީހުން ތިމަންރަސްކަލާނގެއަށް ކިޔަމަންވާހުށިކަމެވެ. އަދި ތިމަންރަސްކަލާނގެއީ ހުރިހާ ކަމަކަށް ކުޅަދުންވަންތަ ރަސްކަލާނގެ ކަން އެބައިމީހުން ޤަބޫލުކުރާހުށިކަމެވެ. އެބައިމީހުންނަށް ކާމިޔާބުގެ މަގަށް ހިދާޔަތު ލިބޭނީ އޭރުންނެވެ.'],["أُحِلَّ لَكُمْ لَيْلَةَ ٱلصِّيَامِ ٱلرَّفَثُ إِلَىٰ نِسَآئِكُمْ ۚ هُنَّ لِبَاسٌ لَّكُمْ وَأَنتُمْ لِبَاسٌ لَّهُنَّ ۗ عَلِمَ ٱللَّهُ أَنَّكُمْ كُنتُمْ تَخْتَانُونَ أَنفُسَكُمْ فَتَابَ عَلَيْكُمْ وَعَفَا عَنكُمْ ۖ فَٱلْـَٔـٰنَ بَـٰشِرُوهُنَّ وَٱبْتَغُوا۟ مَا كَتَبَ ٱللَّهُ لَكُمْ ۚ وَكُلُوا۟ وَٱشْرَبُوا۟ حَتَّىٰ يَتَبَيَّنَ لَكُمُ ٱلْخَيْطُ ٱلْأَبْيَضُ مِنَ ތިބޭއިރު އެކަނބަލުންގައި ތިޔަބައިމީހުން ބީހި ނޫޅޭށެވެ! (އެބަހީ: ޖިމާޢުނުވާށެވެ!) އެއީ، اللَّه ކަނޑައަޅުއްވާފައިވާ އިންތަކެވެ. ފަހެ، އެ އިންތަކާ ތިޔަބައިމީހުން ކައިރި ނުވާށެވެ! (އެބަހީ: އެ އިންތައް ފަހަނަޅައި ނުދާށެވެ!) އެފަދައިން اللَّه، އެކަލާނގެ آية ތައް މީސްތަކުންނަށް ބަޔާންކޮށް ދެއްވަނީ އެއުރެން ތަޤްވާވެރި ވުމަށްޓަކައެވެ. (187)",'ރޯދަވެރިންނޭވެ! ރަމަޟާންމަހުގެ ރޭތަކުގައި ތިޔަބައިމީހުންގެ އަނބިންނާ އެއްދާންކުރުން ހުއްދަކުރެވިއްޖެއެވެ. ﴿هُنَّ لِبَاسٌ لَّكُمْ وَأَنتُمْ لِبَاسٌ لَّهُنَّ ۗ﴾ އެކަނބަލުން ތިޔަބައިމީހުންގެ ހިތްހަމަޖައްސައިދީ ޢައިބު ފޮރުވައިދެއެވެ. އަދި ތިޔަބައިމީހުން އެކަނބަލުންގެ ހިތްހަމަޖައްސައިދީ ޢައިބުފޮރުވައިދެމުއެވެ. ﴿عَلِمَ ٱللَّهُ أَنَّكُمْ كُنتُمْ تَخْتَانُونَ أَنفُسَكُمْ فَتَابَ عَلَيْكُمْ وَعَفَا عَنكُمْ﴾ އެއްދާންކުރުމާ ދުރުވާން ޖެހުމުން ތިޔަބައިމީހުންގެ އަމިއްލަ ނަފުސުތަކަށް ތިޔަބައިމީހުން ޚިޔާނާތްތެރިވާކަމާއި، އެކަނބަލުންނާ ދުރުގައި ތިޔަބައިމީހުންނަށް ކެތް ނުކުރެވޭކަން މާތް الله ދެނެވޮޑިގަންނަވައެވެ. އަދި ތިޔަބައިމީހުންނަށް އޯގާތެރިވެވޮޑިގެން، ރޯދަމަހުގެ ރޭތަކުގައި އެއްދާންކުރުން ހުއްދަކުރެއްވިއެވެ. އަދި ތިޔަބައިމީހުން ކުޅަ ފާފަ ތިޔަބައިމީހުންނަށް މާފުކޮށް ފުއްސަވައިދެއްވިއެވެ. މުޅި ރަމަޟާންމަހުގައި ރޭގަނޑުވެސް އަނބިންނާ އެއްދާންކުރުން އޮތީ ކުރީން ޙަރާމްކުރެވިފައެވެ.ފަހުން އެ ޙުކުމް މަންސޫޚުކުރެވުނީއެވެ. عَنْ أَبِي إِسْحَاقَ، قَالَ سَمِعْتُ الْبَرَاءَ ـ رضى الله عنه ـ‏.‏ لَمَّا نَزَلَ صَوْمُ رَمَضَانَ كَانُوا لاَ يَقْرَبُونَ النِّسَاءَ رَمَضَانَ كُلَّهُ، وَكَانَ رِجَالٌ يَخُونُونَ أَنْفُسَهُمْ، فَأَنْزَلَ اللَّهُ ‏{‏عَلِمَ اللَّهُ أَنَّكُمْ كُنْتُمْ تَخْتَانُونَ أَنْفُسَكُمْ فَتَابَ عَلَيْكُمْ وَعَفَا عَنْكُمْ‏} (صحيح البخاري، كتاب التفسير، باب (أحلّ لكم ليلة الصيام الرفث.....) ‏(އަބޫ އިސްޙާޤުގެ އަރިހުން ރިވާވެގެން ވެއެވެ. އަލްބަރާއު رضى الله عنه ވިދާޅުވަނިކޮށް ތިމަން އަޑުއެހީމެވެ. ”ރަމަޟާންމަހުގެ ރޯދަ ފަރުޟުކުރެއްވުމުން، އެބަމީހުން މުޅި ރަމަޟާންމަހު އަނބީންނާ ގާތް ނުވާ ކަމުގައި ވިއެވެ. އަދި ބައެއް ފިރިހެނުން އެމީހުންގެ އަމިއްލަ ނަފުސުތަކަށް ޚިޔާނާތްތެރި ވަމުން ދިޔައެވެ. ދެން ﴿‏عَلِمَ اللَّهُ أَنَّكُمْ كُنْتُمْ تَخْتَانُونَ أَنْفُسَكُمْ فَتَابَ عَلَيْكُمْ وَعَفَا عَنْكُمْ‏﴾ މިއާޔަތް ބާވައިލެއްވުނެވެ.“) (ޞަޙީޙުލް ބުޚާރީ، ޙަދީޘު: 4508) ﴿فَٱلْـَٔـٰنَ بَـٰشِرُوهُنَّ وَٱبْتَغُوا۟ مَا كَتَبَ ٱللَّهُ لَكُمْ ۚ﴾ މިވަގުތުން ފެށިގެން ރަމަޟާންމަހުގެ ރޭތަކުގައި އަނބީންނާ އެކު އެއްދާންކުރުން ހުއްދަވީއެވެ. ފަހެ، ތިޔަބައިމީހުން އެކަނބަލުންނާއެކު ވަގުތު ހޭދަކުރާށެވެ. އަދި ކައިވެނީގެ އެއް މަޤްޞަދު ކަމުގައިވާ ދަރީންނަށް އެދޭށެވެ. އަދި ތިޔަބައިމީހުންގެ ހަމަ އެކަނި ބޭނުމަކީ އެދުން ފުއްދުމާއި އަރާމުލިބިގަތުން ކަމުގައި ވެގެން ނުވާނެއެވެ. ﴿وَكُلُوا۟ وَٱشْرَبُوا۟ حَتَّىٰ يَتَبَيَّنَ لَكُمُ ٱلْخَيْطُ ٱلْأَبْيَضُ مِنَ ٱلْخَيْطِ ٱلْأَسْوَدِ مِنَ ٱلْفَجْرِ﴾ އަދި ފަތިސް ވާންދެން ތިޔަބައިމީހުން ކައި ބޮއި އުޅޭށެވެ. ހުދު ރޮއްޖަކީ ދުވާލެވެ. އަދި ކަޅު ރޮއްޖަކީ ރޭގަނޑެވެ. މިއީ ބަލާޣާތްތެރި ސިފަކުރެއްވުމެކެވެ. އަދި އާޔަތުގައި ކުރެވެނީ އޭގެ ބޭރުފުށުގެ މާނައެއް ނޫނެވެ. عَنْ عَدِيِّ بْنِ حَاتِمٍ ـ رضى الله عنه ـ قَالَ لَمَّا نَزَلَتْ ‏{‏حَتَّى يَتَبَيَّنَ لَكُمُ الْخَيْطُ الأَبْيَضُ مِنَ الْخَيْطِ الأَسْوَدِ‏}‏ عَمَدْتُ إِلَى عِقَالٍ أَسْوَدَ وَإِلَى عِقَالٍ أَبْيَضَ، فَجَعَلْتُهُمَا تَحْتَ وِسَادَتِي، فَجَعَلْتُ أَنْظُرُ فِي اللَّيْلِ، فَلاَ يَسْتَبِينُ لِي، فَغَدَوْتُ عَلَى رَسُولِ اللَّهِ صلى الله عليه وسلم فَذَكَرْتُ لَهُ ذَلِكَ فَقَالَ ‏"‏ إِنَّمَا ذَلِكَ سَوَادُ اللَّيْلِ وَبَيَاضُ النَّهَارِ ‏"‏‏. (صحيح البخاري، كتاب الصوم، ‏بَابُ قَوْلِ اللَّهِ تَعَالَى: {وَكُلُوا وَاشْرَبُوا حَتَّى يَتَبَيَّنَ لَكُمُ الْخَيْطُ الأَبْيَضُ مِنَ الْخَيْطِ الأَسْوَدِ ....) ޢަދިއްޔު ބްނު ޙާތިމް رضى الله عنه ގެ އަރިހުން ރިވާވެގެން ވެއެވެ. "﴿‏حَتَّى يَتَبَيَّنَ لَكُمُ الْخَيْطُ الأَبْيَضُ مِنَ الْخَيْطِ الأَسْوَدِ﴾ ‏މިއާޔަތް ބާވައިލެއްވުމުން އަހުރެން ހުދު ރޮދިފަށަކާ ކަޅު ރޮދިފަށަކާ ހޯދައި، އެދެފަށް އަހުރެންގެ ބާލީހުގެ ދަށުގައި ބޭއްވީމެވެ. ދެން ރޭގަނޑު އެދެފަށަށް ބަލަން ފެށީމެވެ. އަދި އެދެފަށުން އެއްވެސް އެއްޗެއް އަހުރެންނަށް ނޭނގުނެވެ. ދެން އަނެއް ދުވަހު އަހުރެން ރަސޫލުالله ﷺ ގެ އަރިހަށް ގޮސް މިވާހަކަ ދެންނެވީމެވެ. އެހިނދު އެކަލޭފާނު ޙަދީޘުކުރެއްވިއެވެ. "ހަމަކަށަވަރުން އެއީ ރޭގަނޑުގެ އަނދިރިކަމާއި ދުވާލުގެ އަލިކަމުގެ ވާހަކައެވެ.“) (ޞަޙީޙުލް ބުޚާރީ، ޙަދީޘު: 1916) ﴿ثُمَّ أَتِمُّوا۟ ٱلصِّيَامَ إِلَى ٱلَّيْلِ ۚ﴾ މާނައީ ދެން އިރުއޮއްސޭންދެން ކެއުމާއި ބުއިމާއި، އަނބިންނާ އެއްދާންކުރުމުން ދުރުވާށެވެ. ﴿وَلَا تُبَـٰشِرُوهُنَّ وَأَنتُمْ عَـٰكِفُونَ فِى ٱلْمَسَـٰجِدِ ۗ﴾ މާނައީ ތިޔަބައިމީހުން މިސްކިތުގައި އިޢުތިކާފަށް ތިބޭނަމަ ރޭގަނޑުވެސް އަނބިންނާ ކައިރިނުވާށެވެ. އެއީ، ތިޔަބައިމީހުން އަޅުކަމުގައި މަޝްޣޫލުވެގެން އުޅޭތީއެވެ. ﴿ تِلْكَ حُدُودُ ٱللَّهِ فَلَا تَقْرَبُوهَا ۗ كَذَ‌ٰلِكَ يُبَيِّنُ ٱللَّهُ ءَايَـٰتِهِۦ لِلنَّاسِ لَعَلَّهُمْ يَتَّقُونَ﴾ ބަޔާން މިކުރެވުނު ޙުކުމްތަކަކީ މާތް ﷲގެ އިންތަކެވެ، އެކަލާނގެ އަމުރުކުރައްވައިފައިވާ ކަންކަމާއި ނަހީކުރައްވައިފައިވާ ކަންކަމެވެ. ތިޔަބައިމީހުން އެކަންތައް ފަހަނައަޅައި ނުދާށެވެ. މާތް الله މިފަދައިން އެކަލާނގެ ދީނުގެ ޙުކުމްތައް ބަޔާންކޮށްދެއްވަނީ ތިޔަބައިމީހުން اللهގެ ކޯފާއާއި، އެކަލާނގެ ޢަޛާބަށް ރައްކާތެރިވުމަށެވެ.'],["އަދި ތިޔަބައިމީހުންގެ މުދާތައް ތިޔަބައިމީހުންގެ މެދުގައި ބާޠިލު ގޮތުގައި ނުކާށެވެ! އަދި ތިޔަބައިމީހުން ދެނެތިބެގެންމެ، ފާފަވެރި ގޮތުގައި މީސްތަކުންގެ މުދާތަކުގެ ތެރެއިން ބައެއް ކެއުމަށްޓަކައި އެ މުދާތައް (އެބަހީ: އެ މުދާތަކުން ބައެއް) ޙާކިމުންނަށް ނުދޭށެވެ! (188)","ތިޔަބައިމީހުން އެކަކު އަނެކެއްގެ މުދާ ނުކާށެވެ. އަދި ބާޠިލު ކަމެއް ކަން އެނގޭ ޙާލު ވެރިންނަށް ރިޝްވަތުދީގެން، ޙަރާމްތަކެތި ކެއުމަށް މަގު ނުހޯދާށެވެ. ފަހެ، އެއީ ފާފަވެރިވެ، ޢުޤޫބާތް ޙައްޤުވާނޭ ކަމެކެވެ. ރޯދަ ފަރުޟުކުރެއްވި އާޔަތްތަކަށް ފަހު މިއާޔަތް ގެންނަވައިފައިވަނީ ރޯދަ ހިފުމަކީ ހަމައެކަނި ކެއިންބުއިމުން މަނާވެގަތުން ނޫންކަމާއި، ޙަރާމްތަކެތި ކެއުމުން ދުރުވެގަތުންކަން އެންގެވުމަށެވެ. ފަހެ، ރޯދައަކީ ނަފްސު ރަނގަޅު ގޮތަށް ހާނައި، އަނިޔާވެރިވުމުން ދުރުހެލިވުމަށް އޮތް މަގެކެވެ."],["ހަނދުގެ ހުޅެވިތަކާ މެދު ކަލޭގެފާނާ އެއުރެން ސުވާލުކުރެތެވެ. ކަލޭގެފާނު ވިދާޅުވާށެވެ! އެއީ މީސްތަކުންނަށް (އެކިއެކި ކަންކަމުގެ) ވަގުތު އެނގުމަށާއި ޙައްޖުގެ ދުވަސްތައް ފާހަގަކުރުމަށްވާ އެއްޗެކެވެ. އަދި ގޭގޭގެ ފުރަގަހުން ވަދެއުޅުން އެއީ ހެޔޮކަމެއް ކަމުގައެއް ނުވެއެވެ. އެހެނެއްކަމަކު، ހެޔޮކަންކުރާ މީހާއީ، اللَّه އަށް ތަޤްވާވެރިވެއްޖެ މީހެކެވެ. އަދި ތިޔަބައިމީހުން ގޭގެޔަށް، އެ ގޭގޭގެ ދޮރުދޮރުން ވަދެއުޅޭށެވެ! އަދި ތިޔަބައިމީހުން اللَّه އަށް ތަޤްވާވެރިވާށެވެ! އެއީ، ތިޔަބައިމީހުން ދިންނަވައި نصيب ލިބުމަށްޓަކައެވެ. (189)",'އޭ މުޙައްމަދު ﷺ އެވެ. މީސްތަކުން ހަނދާ ބެހޭ ގޮތުން ކަލޭގެފާނާ ސުވާލުކުރެއެވެ. ހުޅެވި ހަނދު ހިމަ ރޮއްޖެއް ހެން ހުންނަނީ ކީއްވެހެއްޔެވެ؟ ކަލޭގެފާނު ވިދާޅުވާށެވެ. އެކަމުގެ ޙިކްމަތަކީ، ތިޔަބައިމީހުންގެ ވެރިރަސްކަލާނގެ ތިޔަބައިމީހުންނަށް އަޅުކަމުގެ ވަގުތުތަކާއި، ދީނުގެ ޝިޢާރުތައް އަންގަވައިދެއްވުމެވެ. ރޯދަހިފާންވީ ވަގުތާއި، ޙައްޖުގެ އަޅުކަން އަދާކުރާންވީ ވަގުތާއި، ޒަކާތް ދިނުން ފަދަ މުޢާމަލާތްތަކުގެ ވަގުތު އެއިން ތިޔަބައީހުންނަށް އެނގެއެވެ. ﴿وَلَيْسَ ٱلْبِرُّ بِأَن تَأْتُوا۟ ٱلْبُيُوتَ مِن ظُهُورِهَا وَلَـٰكِنَّ ٱلْبِرَّ مَنِ ٱتَّقَىٰ ۗ وَأْتُوا۟ ٱلْبُيُوتَ مِنْ أَبْوَ‌ٰبِهَا ۚ﴾ اللهއަށް ކިޔަމަންވެ، ހެޔޮ ޢަމަލު ކުޅަ ކަމުގައި ވަނީ، ތިޔަބައިމީހުން ޖާހިލިއްޔަ ޒަމާނުގައި ހަދައި އުޅުނުހެން، ގޭގެއަށް ފުރަގަހުން ވަނުމުންނެއް ނޫނެވެ. އެކަމަކު، ކިޔަމަންވީ ކަމުގައި ވާނީ ތަޤްވާވެރިވުމުންނެވެ. ތިޔަބައިމީހުން ގެތަކަށް އެގެތަކުގެ ދޮރުން ވަންނާށެވެ. عَنْ أَبِي إِسْحَاقَ، قَالَ سَمِعْتُ الْبَرَاءَ، يَقُولُ كَانَتِ الأَنْصَارُ إِذَا حَجُّوا فَرَجَعُوا لَمْ يَدْخُلُوا الْبُيُوتَ إِلاَّ مِنْ ظُهُورِهَا - قَالَ - فَجَاءَ رَجُلٌ مِنَ الأَنْصَارِ فَدَخَلَ مِنْ بَابِهِ فَقِيلَ لَهُ فِي ذَلِكَ فَنَزَلَتْ هَذِهِ الآيَةُ ‏{‏وَلَيْسَ الْبِرُّ بِأَنْ تَأْتُوا الْبُيُوتَ مِنْ ظُهُورِهَا‏}‏ ‏.‏ (صحيح البخاري، كتاب التفسير) (އަބޫ އިސްޙާޤުގެ އަރިހުން ރިވާވެގެން ވެއެވެ. އަލްބަރާއު رضي الله عنه ވިދާޅުވަނިކޮށް ތިމަން އަޑުއެހީމެވެ."އަންޞާރިއްޔަ ބޭކަލުން ޙައްޖުން އެނބުރިވަޑައިގެން އެބޭކަލުންގެ ގެކޮޅުތަކަށް ފުރަގަހުން ނޫނީ ވަދެވަޑައިނުގަންނަވައެވެ. ދެން، އަންޞާރިއްޔަ ބޭކަލަކު މައި ދޮރުން ވެދެވަޑައިގަތުމުން އެބޭކަލަކު އެކުރެއްވި ކަމާ މެދު ނުރުހިގެން ވާހަކަ ދެކެވުނެވެ. ދެން ﴿‏وَلَيْسَ الْبِرُّ بِأَنْ تَأْتُوا الْبُيُوتَ مِنْ ظُهُورِهَا‏﴾ މިއާޔަތް ބާވައިލެއްވިއެވެ.) (ޞަޙީޙުލް ބުޚާރީ، ޙަދީޘު: 3026) މިކަމުގެ ސަބަބެއް ކަމުގައި ވަނީ، އެބޭފުޅުން ޤަބޫލުކުރައްވަމުން އައި ގޮތުގައި އިޙްރާމް ބަންނަ މީހާ ގޭގެއަށް ވަނުމާއި، ހެދުން އެޅުމާއި، ހުވަނދުލުމުގައި، އޭނާގެ ހުރިހާ އާދައެއް ބަދަލުކުރާން ޖެހުމެވެ. މިއީ ޝަރުޢުކުރެވިފައިވާ ކަމެއް ނޫނެވެ. އެބޭފުޅުން އަމިއްލަފުޅަށް ހައްދަވައިގެން އުޅުއްވި ގޮތެކެވެ. އެހެންކަމުން މިކަމަކީ ހެޔޮ ޢަމަލެއް ނޫންކަމާއި، ކިޔަމަންވުމެއް ވެސް ނޫންކަން އެންގެވީއެވެ. ﴿وَٱتَّقُوا۟ ٱللَّهَ لَعَلَّكُمْ تُفْلِحُونَ﴾ ތިޔަބައިމީހުން މާތް ﷲއަށް ބިރުވެތިވެ، އެކަލާނގެ އަމުރުތަކަށް ބޯލަނބާށެވެ. އެކަލާނގެ ރުހިވޮޑިގަތުން ލިބޭނީ އޭރުންނެވެ.'],["ތިޔަބައިމީހުންނާ ހަނގުރާމަކުރާ މީހުންނާ ތިޔަބައިމީހުން اللَّه ގެ މަގުގައި ހަނގުރާމަ ކުރާށެވެ! އަދި (އެކަމުގައި) ތިޔަބައިމީހުން (އިސްވެ ހަނގުރާމަ ފެށުމުގެ ގޮތުން) ހައްދުފަހަނަޅައި ނުދާށެވެ! ހަމަކަށަވަރުން (އިސްވެ ހަނގުރާމަ ފެށުމުގެ ގޮތުން) ހައްދުފަހަނަޅައިދާ މީހުންދެކެ اللَّه ލޯބިވެވޮޑިގެނެއްނުވެއެވެ. (190)","ތިޔަބައިމީހުން މާތް اللهގެ މަގުގައި އެކަލާނގެ ކަލިމަ މަތިވެރިކުރުމަށް ޓަކައި ޖިހާދުކުރާށެވެ. އަދި ތިޔަބައިމީހުންނާ ހަނގުރާމަކުރާ ކާފަރުންނާ ހަނގުރާމަކުރާށެވެ. އެހެނަސް، ތިޔަބައިމީހުން މުސްކުޅިންނާއި، އަންހެނުންނާއި، ކުޑަކުދީން ޤަތުލުކޮށް އިންސާފުން އެއްކިބާނުވާށެވެ. އިންސާފުން އެއްކިބާވެ، އަނިޔާވެރިވުމަކީ މާތް الله ނުރުއްސަވާ ކަމެކެވެ."],["އަދި ތިޔަބައިމީހުންނަށް އެއުރެން (އެބަހީ: ތިޔަބައިމީހުންނާ ހަނގުރާމަކުރާ މީހުން) ފެނުނު ކޮންމެ ތަނަކުން އެއުރެން ޤަތުލުކުރާށެވެ! އަދި އެއުރެން ތިޔަބައިމީހުން ނެރުނުތަނުން ތިޔަބައިމީހުން އެއުރެން ނެރޭށެވެ! އަދި ޤަތުލުކުރުމަށްވުރެ ފިތުނަވެރިކަމުގެ ނުބައިކަން ބޮޑެވެ. އަދި ޙުރުމަތްތެރިވެގެންވާ މިސްކިތުގައި އެއުރެން ތިޔަބައިމީހުންނާ ހަނގުރާމަކޮށްފުމަށް ދާނދެން ތިޔަބައިމީހުން އެއުރެންނާ ހަނގުރާމަ ނުކުރާށެވެ! އެއުރެން ތިޔަބައިމީހުންނާ ހަނގުރާމަކޮށްފިނަމަ، ތިޔަބައިމީހުންވެސް (ހަނގުރާމަކޮށް) އެއުރެން ޤަތުލުކުރާށެވެ! ކާފަރުންގެ ޖަޒާ ވަނީ އެފަދައިންނެވެ. (191)","ތިޔަބައިމީހުންނަށް އެމީހުން ފެނުނު ކޮންމެ ތާކުން، ޙަރަމުގައިވެސް އަދި ޙަރަމުން ބޭރުގައިވެސް، އެމީހުން ޤަތުލުކުރާށެވެ. އަދި ތިޔަބައިމީހުން ވަޒަނުން ބޭރުކުރި ފަދައިން އެބައިމީހުން ވަޒަނުން ބޭރުކޮށް ފައްސައިލާށެވެ. ﴿وَٱلْفِتْنَةُ أَشَدُّ مِنَ ٱلْقَتْلِ ۚ﴾ މުއުމިނާ އޭނާގެ ދީނުން ބޭރުކޮށް، ޙަރަމްފުޅުގައި އެބައިމީހުން اللهއަށް ޝަރީކުކުރުމީ ތިޔަބައިމީހުން އެމީހުން ޤަތުލުކުރުމަށްވުރެ މާ ބޮޑު ކަމެކެވެ. މިއާޔަތްތައް ބާވައިލެއްވުނީ ޞުލްޙުލްޙުދައިބިއްޔާގެ އަހަރު ރަސޫލުالله ﷺއާއި އެކަލޭފާނުގެ އަޞްޙާބުން މައްކާއަށް ވަނުމަށް މުޝްރިކުން ހުރަސްއެޅީމައެވެ. އެބޭފުޅުން ވަޑައިގަތީ ޢުމްރާއަށެވެ. އެކަމަކު މުޝްރިކުން އެބޭފުޅުން މައްކާއަށް ވެދެވަޑައިގަތުމަށް ހުރަސްއެޅިއެވެ. ﴿وَلَا تُقَـٰتِلُوهُمْ عِندَ ٱلْمَسْجِدِ ٱلْحَرَامِ حَتَّىٰ يُقَـٰتِلُوكُمْ فِيهِ﴾ ޙަރަމްފުޅު ތެރޭގައި ތިޔަބައިމީހުން އެމީހުންނާ ހަނގުރާމަ ނުފަށާށެވެ. އަދި ޙަރަމްފުޅުގެ ޙުރުމަތް ކަނޑައިނުލާށެވެ. ﴿فَإِن قَـٰتَلُوكُمْ فَٱقْتُلُوهُمْ ۗ كَذَ‌ٰلِكَ جَزَآءُ ٱلْكَـٰفِرِينَ﴾ އެބައިމީހުން ހަނގުރާމަ ފަށައިފިއްޔާ ދެން ހަނގުރާމަ ކުރާށެވެ. އެހެނީ، ނުބައިކަން ފަށާމީހާގެ އަނިޔާވެރިކަން މާ ބޮޑެވެ. ނުބައި ނުލަފާ ކާފަރުންގެ ޖަޒާއަކީ މިއީއެވެ."],["ފަހެ، އެއުރެން (ހަނގުރާމަ) ހުއްޓާލައިފިނަމަ، (ތިޔަބައިމީހުންވެސް ހަނގުރާމަ ހުއްޓާލާށެވެ! އަދި ދަންނާށެވެ!) ފަހެ، ހަމަކަށަވަރުން، اللَّه އީ، ގިނަގިނައިން ފާފަފުއްސަވާ ރަޙީމްވަންތަ ރަސްކަލާނގެއެވެ. (192)","އެބައިމީހުން ތިޔަބައިމީހުންނާ ހަނގުރާމަކުރުން ދޫކޮށްލައި، އިސްލާމްވެއްޖެ ނަމަ މާތް الله އެބައިމީހުންގެ ފާފަ ފުއްސަވައިދެއްވާނެއެވެ."],["އަދި (ދީނާ ދެކޮޅަށް އުފައްދާ) ފިތުނަވެރިކަން ނެތިއްޖައުމަށް ދާނދެން އަދި ދީން، اللَّه އަށް ޚާލިޞް ވެއްޖައުމަށް ދާނދެން ތިޔަބައިމީހުން އެއުރެންނާ ހަނގުރާމަ ކުރާށެވެ! ފަހެ، އެއުރެން އެކަން ހުއްޓާލައިފިނަމަ، އަނިޔާވެރިވާ ބަޔެއްގެ މައްޗަށް މެނުވީ ޢަދާވާތްތެރި ވުމެއް ނެތެވެ. (193)","މުޝްރިކުންގެ ބާރު މުޅީން ކެނޑި، ބިންމަތީން މުޅިން ޝިރުކު ފޮހެވިގެން ގޮސް، އިސްލާމްދީނަކީ ހުރިހާ ދީނެއްގެ މައްޗަށް ގަދަ ދީނަށް ވަންދެން ތިޔަބައިމީހުން އެމީހުންނާ ހަނގުރާމަ ކުރާށެވެ. ﴿ فَإِنِ ٱنتَهَوْا۟ فَلَا عُدْوَ‌ٰنَ إِلَّا عَلَى ٱلظَّـٰلِمِينَ﴾ އެބައިމީހުން ޝިރުކު ކުރުން ދޫކޮށްލައިފިނަމަ، އެބައިމީހުންނާ ހަނގުރާމަކުރުން ހުއްޓައިލާށެވެ. އެއަށް ފަހު، އެބައިމީހުންނާ ހަނގުރާމަކުރާނީ އަނިޔާވެރިއެކެވެ. މާތް الله ތިޔަބައިމީހުންނަށް އިޒުނަދެއްވީ އަނިޔާވެރި ކާފިރުންނާ ހަނގުރާމަކުރުމަށެވެ."],["ޙުރުމަތްތެރިވެގެންވާ މަހަށް ޙުރުމަތްތެރިވެގެންވާ މަހެވެ. ޙުރުމަތްތައް ކަނޑައިފުމަކީ، ބަދަލުހިފުން އޮންނަ ކަމެކެވެ. (އެބަހީ: ޙުރުމަތްތެރިވެގެންވާ މައްސަރެއްގައި މުޝްރިކުން ހަނގުރާމަ ކުޅަފަދައިން، އެފަދަ މައްސަރެއްގައި މުޝްރިކުންނާ ހަނގުރާމަ ކުޅައުމަކީ ކުރުން އެންމެ ރަނގަޅު ކަމެކެވެ.) ފަހެ، ތިޔަބައިމީހުންގެ މައްޗަށް ދެކޮޅުވެރިވެ ޙަމަލާ ދިން ބަޔެއްގެ މައްޗަށް އެއުރެން ދެކޮޅުވެރިވެ ޙަމަލާ ދިން ފަދަޔަކުން ތިޔަބައިމީހުން ދެކޮޅުވެރިވެ ޙަމަލާ ދޭށެވެ! އަދި ތިޔަބައިމީހުން اللَّه އަށް ތަޤްވާވެރިވާށެވެ! ހަމަކަށަވަރުން، اللَّه ވޮޑިގެންވަނީ ތަޤްވާވެރިންނާ އެކުގައިކަން ތިޔަބައިމީހުން ދަންނާށެވެ! (194)","އެބައިމީހުން ތިޔަބައިމީހުންނާ ޙުރުމަތްތެރިވެގެންވާ މައްސަރުގައި ހަނގުރާމަކޮށް، އެމައްސަރުގައި ތިޔަބައިމީހުންގެ ލޭ އޮހޮރުވުން ހުއްދަކޮށް، އެމައްސަރުގެ ޙުރުމަތް ކަނޑައިފިނަމަ، ތިޔަބައިމީހުން އެބައިމީހުންނާ ހަނގުރާމަކޮށް، އެބައިމީހުންގެ ޙަމަލާތަކާ އެކަށީގެންވާ ރައްދު ދިނުމަކުން ތިޔަބައިމީހުން ފާފަވެރިއެއް ނުވާނެއެވެ. ޙުރުމަތްތެރިވެގެންވާ މައްސަރަށް އެބައިމީހުން ޙުރުމަތްތެރިކޮށް ހިތާނަމަ، ޙުރުމަތްތެރިވެގެންވާ މައްސަރެއްގެ ގޮތުގައި ބަލާށެވެ. އޭގެ ޙުރުމަތް ކަނޑައިފިނަމަ ދެން އެ ޙުރުމަތަކަށް ނުބެލޭނެއެވެ. ތިޔަބައިމީހުންގެ ވެރިރަސްކަލާނގެއަށް ބިރުވެތިވާށެވެ. ޙަމަލާ ނުފަށާށެވެ. އަދި މާތް الله އެބައިމީހުންގެ މައްޗަށް ތިޔަބައިމީހުންނަށް ނަޞްރުދެއްވާނެކަން ދަންނާށެވެ. އެހެނީ، މާތް الله ވޮޑިގެން ވަނީ ތަޤްވާވެރިންނާ އެކުގައެވެ."],["اللَّه ގެ މަގުގައި ތިޔަބައިމީހުން ހޭދަކުރާށެވެ! އަދި ތިޔަބައިމީހުންގެ އަތްތަކުން ތިޔަބައިމީހުންގެ ނަފްސުތައް ހަލާކުގެ ތެރެޔަށް އެއްލާނުލާށެވެ! އަދި އިޙްސާންތެރިވާށެވެ! ހަމަކަށަވަރުން، އިޙްސާންތެރިންދެކެ اللَّه ލޯބިވެވޮޑިގެންވެއެވެ. (195)","އިސްލާމްދީނަށް ނަޞްރުދިނުމަށް ތިޔަބައިމީހުންގެ މުދަލުން ހޭދަކުރާށެވެ. ޖިހާދާއި، ހެޔޮކަމާއި، އިހްސާންތެރިކަމުގެ ހުރިހާ ރޮނގެއްގައި ހޭދަކުރާށެވެ. އަދި ހޭދަނުކޮށް ތިޔަބައިމީހުން ދަހިނުވާށެވެ. އެހެންވެއްޖެނަމަ، ތިޔަބައިމީހުންގެ ޢަދުއްވުންގެ ބާރުގަދަވެ، ތިޔަބައިމީހުންގެ މައްޗަށް އެބައިމީހުން ގަދަވެ ތިޔަބައިމީހުން ބަލިކަށިވެ ހަލާކުވެދާނެއެވެ. މިތާނގައި التهلكة އަކީ އަބޫ އައްޔޫބު އަލްއަންޞާރީ رضي الله عنه ވިދާޅުވި ފަދައިން، ހަނގުރާމަ ދޫކޮށް، މާތް اللهގެ މަގުގައި ހޭދަނުކުރުމެވެ. އެކަލޭގެފާގެ ވާހަކަ ސުނަނުއްތިރްމިޛީން ވިދާޅުވާށެވެ. (އައްތިރްމިޛީ، ޙަދީޘު: 2972) ﴿وَأَحْسِنُوٓا۟ ۛ إِنَّ ٱللَّهَ يُحِبُّ ٱلْمُحْسِنِينَ﴾ ތިޔަބައިމީހުންގެ ހުރިހާ ޢަމަލެއްގައި އިޙްސާންތެރިވާށެވެ. އެހެނީ، މާތް الله ދީލަތި މީހުންނަށާއި، އެބައިމީހުންގެ ބަހާއި، މުދަލާއި، ޢަމަލުން އިޙްސާންތެރިވާ މީހުންނަށް ލޯބިވެވޮޑިގެންވެއެވެ."],["ތިޔަބައިމީހުން اللَّه އަށްޓަކައި ޙައްޖާއި ޢުމްރާ ފުރިހަމައަށް އަދާކުރާށެވެ! ފަހެ، އެކަމުގައި ތިޔަބައިމީހުން އިޙްޞާރުވެއްޖެނަމަ، (އެބަހީ: ދެކޮޅުވެރި ބަޔެއްގެ ސަބަބުން، ނުވަތަ އެނޫން ކަމެއްގެ ސަބަބުން ނަމަވެސް، ޙައްޖުވުމަށް ނުވަތަ ޢުމްރާވުމަށް ދިޔުމުގެ މަގު ބަންދުވެއްޖެނަމަ) ހަދްޔުގެތެރެއިން ތަނަވަސްވެ ލިބުނު އެއްޗެއް ކަތިލުން ހުށްޓެވެ.އަދި ހަދްޔު، އެ ކަތިލުމުގެ މަޙައްލަށް ފޯރައްޖައުމަށް ދާނދެން ތިޔަބައިމީހުން ބޯ ނުބާލާށެވެ! ފަހެ، ތިޔަބައިމީހުންގެ ތެރެއިން ބަލިވެއްޖެމީހާ ނުވަތަ ބޮލުގައި ބައްޔެއް ހުރެއްޖެމީހާ (އެކަންކަމުގެ ސަބަބުން ބޯބާލައިފިނަމަ) ފަހެ، ރޯދައިން، ނުވަތަ ޞަދަޤާތެއް ދިނުމުން ނުވަތަ ކަތިލުމަކުން ފިދްޔައެއް ދިނުން ހުށްޓެވެ. ފަހެ، ތިޔަބައިމީހުންނަށް އަމާންކަން ލިބިއްޖެނަމަ ޢުމްރާއަށްފަހު، ޙައްޖާ ހަމަޔަށް ދާނދެން އަރާމު ލިބިގެންފިމީހާ (އެބަހީ: ޙައްޖުގެ ދުވަސްވަރުގައި ޢުމްރާގެ އަޅުކަން ނިމި، އިޙްރާމް ކަނޑައިފުމުން، އިޙްރާމްގެ ސަބަބުން ޙަރާމްވާ ކަންތައްތައް ހުއްދަވުމަށްފަހު، މައްކާގައި ހުރެ އަލުން ޙައްޖަށް އިޙްރާމް ބަނދެފި މީހާ) ހަދްޔުގެތެރެއިން ތަނަވަސްވެ ލިބުނު އެއްޗެއް ކަތިލުން ހުށްޓެވެ. ފަހެ، އެފަދަ އެއްޗެއް ނުލިބިއްޖެމީހާ ޙައްޖުގެތެރޭގައި ތިން ދުވަހު، އަދި ހައްޖުން އެބުރި އައުމަށްފަހު ހަތް ދުވަހު ރޯދަހިފުން ހުށްޓެވެ. އެއީ ފުރިހަމަ ދިހަ ދުވަހެވެ. އެކަންއޮތީ، އެމީހެއްގެ އަހުލުވެރިން ޙުރުމަތްތެރި ވެގެންވާ މިސްކިތް ހުރި ރަށުގެ ވަޒަންވެރިން ކަމުގައި ނުވާ މީހަކަށެވެ. އަދި ތިޔަބައިމީހުން اللَّه އަށް ތަޤްވާވެރިވާށެވެ! އަދި ހަމަކަށަވަރުން، اللَّه އީ ޢުޤޫބާތް ގަދަފަދަވެގެންވާ ރަސްކަލާނގެކަން ތިޔަބައިމީހުން ދަންނާށެވެ! (196)","ތިޔަބައިމީހުން ޙައްޖާއި ޢުމްރާއަށް ނުކުމެއްޖެ ނަމަ މާތް الله އަށް ނިޔަތް ޚަލާޞްކުރާ ޙާލު އެއަޅުކަން ފުރިހަމަކުރާހުށިކަމެވެ. އަދި ބައްޔެއް، ނުވަތަ ޢަދުއްވެއް، ނުވަތަ މަގުމަތީގެ ބިރުވެރިކަމެއްގެ ސަބަބުން ނަމަވެސް ތިޔަބައިމީހުންނަށް ޙައްޖާއި ޢުމްރާ ކުރެވޭ ގޮތްނުވެ މަގު ބަންދުވެ، ތިޔަބައިމީހުން ޙަލާލުވާން ބޭނުންވެއްޖެ ނަމަ، ޖަމަލާއި، ބަކަރިއާއި، ގެރީގެ ތެރެއިން ތިޔަބައިމީހުންނަށް ލިބުނު އެއްޗެއް ކަތިލާށެވެ. ﴿وَلَا تَحْلِقُوا۟ رُءُوسَكُمْ حَتَّىٰ يَبْلُغَ ٱلْهَدْىُ مَحِلَّهُۥ ۚ ﴾ އަދި ތިޔަބައިމީހުން ބަންދުވީ ތަނުގައި ނުވަތަ ޙަރަމްފުޅުގައި ހަދްޔު ކަތިލެވޭންދެން ތިޔަބައިމީހުން ބޯބާލައި ނުވަތަ ބޯކޮށައި ޙަލާލުނުވާށެވެ. ﴿ فَمَن كَانَ مِنكُم مَّرِيضًا أَوْ بِهِۦٓ أَذًى مِّن رَّأْسِهِۦ فَفِدْيَةٌ مِّن صِيَامٍ أَوْ صَدَقَةٍ أَوْ نُسُكٍ ۚ﴾ ތިޔަބައިމީހުންގެ ތެރެއިން އިޙްރާމް ބަނދެގެން ހުރެ ބައްޔެއްގެ ސަބަބުން ނުވަތަ ބޮލުގައި ރިއްސުމުގެ ސަބަބުން ބޯބާލަން ޖެހުނު މީހާ، ނުވަތަ ބައްޔެއްގެ ސަބަބުން، ފަހައިފައި ހުރި ހެދުން ލާން ޖެހުނު މީހާގެ މައްޗަށް އޮތީ ފިދްޔައެވެ. އެއީ ތިން ދުވަހު ރޯދަހިފުމެވެ. ނުވަތަ ހަ މިސްކީނުންނަށް، ކޮންމެ މިސްކީނަކަށް ބައި ޞާޢު (ގާތްގަނޑަކަށް އެއް ކިލޯ) ގޮދަން ޞަދަޤާތް ކުރުމެވެ. ނުވަތަ އެންމެ ކުޑަވެގެން ބަކަރިއެއް ކަތިލައިފައި، ފަޤީރުންނަށް ޞަދަޤާތް ކުރުމެވެ. ﴿فَإِذَآ أَمِنتُمْ فَمَن تَمَتَّعَ بِٱلْعُمْرَةِ إِلَى ٱلْحَجِّ فَمَا ٱسْتَيْسَرَ مِنَ ٱلْهَدْىِ ۚ﴾ ތިޔަބައިމީހުންނަށް މަގު ބަންދުނުވެ އަމާން ޙާލަތުގައި ތިބިނަމަ، ޙައްޖުގެ މައްސަރުތަކުގައި ޢުމްރާކޮށް، ހަމަ އެއަހަރު ޙައްޖުވީމީހާ، އޭނާއަށް އެއް ދަތުރެއްގައި ޙައްޖާއި ޢުމްރާ އަދާކުރުމުގެ ތައުފީޤު ދެއްވިކަން މައްޗަށް ﷲއަށް ޝުކުރުވެރިވުމުގެ ގޮތުން ހަދްޔު ކަތިލާށެވެ. އެއީ ބަކަރިއެކެވެ. ﴿فَمَن لَّمْ يَجِدْ فَصِيَامُ ثَلَـٰثَةِ أَيَّامٍ فِى ٱلْحَجِّ وَسَبْعَةٍ إِذَا رَجَعْتُمْ ۗ تِلْكَ عَشَرَةٌ كَامِلَةٌ ۗ﴾ ފަޤީރުކަމުގެ ސަބަބުން ހަދްޔު ކަތިނުލެވުނު މީހާ ދިހަ ދުވަހު ރޯދަހިފާހުށި ކަމެވެ. ތިން ރޯދަ ހިފާނީ އޭނާ ޙައްޖަށް އިޙްރާމް ބަނދެގެން ހުރެއެވެ. އަނެއް ހަތް ރޯދަ އަމިއްލަ ވަޒަނަށް އެނބުރި ދިއުމަށް ފަހުއެވެ. އޭރުން ދިހަ ރޯދަ ފުރިހަމަވީއެވެ. ﴿ذَ‌ٰلِكَ لِمَن لَّمْ يَكُنْ أَهْلُهُۥ حَاضِرِى ٱلْمَسْجِدِ ٱلْحَرَامِ ۚ﴾ މި ހަދްޔު ކަތިލާން ޖެހެނީ މައްކާގެ ޙަރަމްފުޅުގެ ސަރަހައްދުގެ އަހުލުވެރީން ނޫން މީހުންނެވެ. ޙަރަމްފުޅުގެ އަހުލުވެރީންނަކަށް ތަމައްތުޢެއް ނެތެވެ. އަދި އެމީހުން ކަތިލާކަށް ނުޖެހެއެވެ. ﴿وَٱتَّقُوا۟ ٱللَّهَ وَٱعْلَمُوٓا۟ أَنَّ ٱللَّهَ شَدِيدُ ٱلْعِقَابِ﴾ މާތް الله އަށް އުރެދިއްޖެ މީހަކަށް އެކަލާނގެ ޢުޤޫބާތް ގަދަފަދައެވެ."],["ޙައްޖުގެ ވަގުތަކީ ކަނޑައެޅި އެނގިގެންވާ މައްސަރު ތަކެކެވެ. ފަހެ، އެ މައްސަރުތަކުގައި ޙައްޖު ފަރުޟުކޮށްގެންފި މީހާ (އެބަހީ: ޙައްޖުވުމަށް ޤަޞްދުކޮށް އިޙްރާމް ބަނދެފިމީހާ، ދަންނާށެވެ!) ފަހެ ޙައްޖުވުމުގެ ތެރޭގައި ޖިމާޢުވުމެއް، އަދި އުރެދުމެއް، އަދި އަރާރުންވުމެއްވެސް ނެތެވެ. އަދި، (اللَّه އީ، ހުރިހާ ކަމެއް ދެނެވޮޑިގެންވާ ރަސްކަލާނގެ ކަމަށްވާތީ) ހެޔޮކަމުގެ ތެރެއިން ތިޔަބައިމީހުންކުރާ ކޮންމެ ކަމެއް (ވެސް) اللَّه ދެނެވޮޑިގެންވެއެވެ. އަދި ތިޔަބައިމީހުން ދަތުރުމަތީގެ ކޮއްތު ލިބިގަންނާށެވެ! ފަހެ، ހަމަކަށަވަރުން އެންމެ މޮޅު ކޮއްތަކީ ތަޤްވާއެވެ. އޭ ބުއްދީގެ أهل ވެރިންނޭވެ! ތިޔަބައިމީހުން ތިމަންރަސްކަލާނގެއަށް ތަޤްވާވެރިވާށެވެ! (197)","ޙައްޖުވުން އޮތީ ކަނޑައެޅިފައިވާ މައްސަރުތަކެއްގައެވެ. އެއީ، ޝައްވާލާއި، ޛުލްޤަޢިދާއާއި، ޛުލްޙިއްޖާ މަހުގެ ދިހަ ދުވަހެވެ. ފަހެ، އިޙްރާމް ބަނދެ ޙައްޖުގެ އަޅުކަމަށް ފަށައިގަނެ، އަމިއްލަ ނަފުސުގެ މައްޗަށް އެކަން ލާޒިމްކޮށްގަތް މީހާ، އަންހެނުންނާ ގާތްނުވާށެވެ. އަދި އެކަނބަލުންނާއެކު ރޭނުކުރާށެވެ. އެހެނީ، އޭނާ ވަނީ اللهއަށް ކިޔަމަންތެރިކަން އަދާކުރުމަށް ކުރާ ދަތުރެއްގައެވެ. އޭނާ އުރެދުމަކަށް އަރައިނުގަންނާނެއެވެ. އަދި އެކުވެރިންނާ ޖަދަލުކޮށް ޒުވާބުކޮށް ނަހަދާނެއެވެ. މާނައީ އޭނާ މި މަނާ ކަންތަކުގެ ތެރެއިން އެއްވެސް ކަމެއް ކޮށްގެން ނުވާނެއެވެ. ﴿وَمَا تَفْعَلُوا۟ مِنْ خَيْرٍ يَعْلَمْهُ ٱللَّهُ ۗ وَتَزَوَّدُوا۟ فَإِنَّ خَيْرَ ٱلزَّادِ ٱلتَّقْوَىٰ ۚ﴾ ތިޔަބައިމީހުން، ތިޔަބައިމީހުންގެ އަމިއްލަ ނަފުސުތަކަށްޓަކައި ކުރާ ކޮންމެ ހެޔޮކަމެއް މާތް الله ދެނެވޮޑިގެންވެއެވެ. އަދި ތިޔަބައިމީހުން އާޚިރަތަށްޓަކައި ބޭނުންވާ ކޮއްތު ތިޔަބައިމީހުން ހޯދައި ތައްޔާރު ކުރާށެވެ. އެއިން، ތިޔަބައިމީހުން މާތް اللهގެ ޢަޛާބުން މިންޖުވާނެއެވެ. ޤިޔާމަތް ދުވަހަށް އެންމެ މޮޅު ކޮއްތަކީ ރަޙްމާނުވަންތަ ރަސްކަލާނގެއަށް ތަޤްވާވެރިވުމެވެ. ﴿وَٱتَّقُونِ يَـٰٓأُو۟لِى ٱلْأَلْبَـٰبِ﴾ ތިޔަބައިމީހުން ތިމަންރަސްކަލާނގެ ޢަޛާބަށާއި ޢުޤޫބާތަށް ބިރުވެތިވާށެވެ. އޭ ބުއްދިއާއި ވިސްނުމުގެ އަހުލުވެރިންނޭވެ!"],["ތިޔަބައިމީހުންގެ ވެރިރަސްކަލާނގެ ޙަޟްރަތުން ލިބޭ ފަޟްލުވަންތަވެރިކަމެއް (އެބަހީ: ވިޔަފާރިކުރުންފަދަ ގޮތްގޮތުން ހޯދާ ތަނަވަސްކަމެއް) ހޯދަން އުޅުމުގައި ތިޔަބައިމީހުންގެ މައްޗަކަށް ކުށެއްނެތެވެ. ދެންފަހެ، ތިޔަބައިމީހުން ޢަރަފާތުން އެނބުރި އައުމުގެ ދަތުރު ފަށައިގަންނަހިނދު، އަލްމަޝްޢަރުލް ޙަރާމްގައި (އެބަހީ: މުޒްދަކުފާ ނިމޭތާނގައިވާ ޤުޒަޙް ފަރުބަދަ ކައިރީގައި) ތިޔަބައިމީހުން اللَّه ހަނދުމަކުރާށެވެ! (އެބަހީ: ތަލްބިޔާ ކިޔައި، ދުޢާކުރާށެވެ!) އަދި އެކަލާނގެ ތިޔަބައިމީހުންނަށް ތެދުމަގު ދައްކަވައި އެންގެވި ފަދައިން، ތިޔަބައިމީހުން އެކަލާނގެ ހަނދުމަކުރާށެވެ! އޭގެކުރިން ތިޔަބައިމީހުން ވެފައިވީ މަގުފުރެދިގެންވާ މީހުންގެ ތެރެއިންކަން ކަށަވަރެވެ. (198)","ޙައްޖުގެ އަޅުކަމުގެ ތެރޭގައި ތިޔަބައިމީހުން ވިޔަފާރި ކުރުމަކީ ތިޔަބައިމީހުން ފާފަވެރިވާނެ، އަދި މައްސަލައެއް އޮތް ކަމެއް ނޫނެވެ. އެހެނީ އާޚިރަތުގެ ވިޔަފާރިއަކީ އެއާއެކު ދުނިޔަވީ ވިޔަފާރި ކުރުން މަނާވާ ކަމެއް ނޫނެވެ. އެހެންކަމުން، ތިޔަބައިމީހުން ގަނެ ވިއްކައި، اللهގެ ޙަޟްރަތުން ރިޒްޤަށް އެދޭށެވެ. އިބްނު ޢައްބާސް رضي الله عنه ވިދާޅުވިއެވެ. މިއާޔަތް ބާވައިލެއްވުނީ ޙައްޖު މޫސުމުގައި ވިޔަފާރިކުރުމާ ބެހޭގޮތުންނެވެ. ﴿فَإِذَآ أَفَضْتُم مِّنْ عَرَفَـٰتٍ فَٱذْكُرُوا۟ ٱللَّهَ عِندَ ٱلْمَشْعَرِ ٱلْحَرَامِ ۖ﴾ ތިޔަބައިމީހުން ޙައްޖުގެ އެންމެ މުހިއްމު ރުކުން އަދާކުރުމަށް ފަހު، ޢަރަފާތުން އެނބުރި އައިސް މުޒްދަލިފާގެ އަލްމަޝްޢަރުލް ޙަރާމްގައި މާތް الله ހަނދުމަކުރާށެވެ. ދުޢާކޮށް، ނިކަމެތިކަމާއި އާދޭހާ އެކު ދަންނަވައި، ތަކްބީރާއި ތަހްލީލު ކިޔައި ހަދާށެވެ. ﴿وَٱذْكُرُوهُ كَمَا هَدَىٰكُمْ وَإِن كُنتُم مِّن قَبْلِهِۦ لَمِنَ ٱلضَّآلِّينَ﴾ މާތް الله ތިޔަބައިމީހުންނަށް ހިދާޔަތުދެއްވައި މި މާތް ދީނަށް މަގުދެއްކެވި ފަދައިން ތިޔަބައިމީހުން އެކަލާނގެ ހަނދުމަކުރާށެވެ. އޭގެކުރިން ތިޔަބައިމީހުން ތިބީ ހިދާޔަތާއި އަލިކަމުގެ މަގުން އެއްކިބާވެ، މަގުއޮޅި، މަގުފުރެދިފައިވާ މީހުންގެ ތެރޭގައިކަން ކަށަވަރެވެ."],["ދެން (ޢަރަފާތުން މުޒްދަލިފާޔަށް) އެނބުރި އަންނަ މީސްތަކުންނާއެކު ތިޔަބައިމީހުންވެސް އެނބުރި އަންނާށެވެ! އަދި ތިޔަބައިމީހުން اللَّه ގެ حضرة ން ފާފަ ފުއްސަވައި ދެއްވުމަށް އެދޭށެވެ! ހަމަކަށަވަރުން، اللَّه އީ، ގިނަގިނައިން ފާފަފުއްސަވާ ރަޙީމްވަންތަ ރަސްކަލާނގެއެވެ. (199)","ދެން ޢަރަފާތުން ނުކުމެގެން މީސްތަކުން ފައިބާ ތަނަށް ފައިބާށެވެ. މުޒްދަލިފާއަކުން ނޫނެވެ. އަދި اللهގެ ޙަޟްރަތުގައި ފާފާފުއްސެވުމަށް އެދި ދަންނަވާށެވެ. އެކަލާނގެއީ ގިނައިން ފާފަފުއްސަވާ، ތަނަވަސް ރަޙްމަތުގެ ވެރިރަސްކަލާނގެއެވެ."],["ފަހެ، ތިޔަބައިމީހުންގެ ޙައްޖުގެ އަޅުކަންތައް އަދާކޮށް ނިމިއްޖެހިނދެއްގައި ތިޔަބައިމީހުން، ތިޔަބައިމީހުންގެ ކާބަފައިން ހަނދުމަކޮށް އުޅުނު ފަދައިން ނުވަތަ އެއަށްވުރެ ގަދަވެގެންވާ ހަނދުމަކުޅައުމަކުން ތިޔަބައިމީހުން اللَّه ހަނދުމަކުރާށެވެ! [އަޅަމެންގެ ވެރިރަސްކަލާކޯއެވެ! ދުނިޔޭގައި އަޅަމެންނަށް (ހެޔޮކަން) ދެއްވާނދޭވެ] އޭ ކިޔައި ދުޢާކުރާ މީހުން، މީސްތަކުންގެ ތެރެއިންވެއެވެ. އެއިން މީހަކަށް އާޚިރަތުގައި އެއްވެސް ނަޞީބެއް ނެތެވެ. (200)","ތިޔަބައިމީހުން ޙައްޖުގެ އަޅުކަން އަދާކޮށް ނިމުމުން، ތިޔަބައިމީހުން ކާބަފައިންގެ ފަޚުރުވެރި މާޒީ ހަނދާންކުރާ ފަދައިން ނުވަތަ އެއަށްވުރެވެސް ބޮޑަށް މާތް الله ހަނދުމަކުރާށެވެ. ޖާހިލިއްޔަ ޒަމާނުގައި، އެބައިމީހުން ޙައްޖުގެ އަޅުކަމުން ނިމުމުން، އެބައިމީހުން މިނާގައި ތިބެ އެބައިމީހުންގެ ކާބަފައިންގެ ފަޚުރުވެރި ކާމިޔާބީތަކާއި، އެމީހުންކޮށްފައި ތިބި ރަނގަޅުކަންކަމުގެ ވާހަކަ ދައްކައި ހަނދާކޮށް އުޅުނެވެ. މިއާޔަތުގައި މިވަނީ އެކަންކުރުން މަނާކުރެވިފައެވެ. ﴿فَمِنَ ٱلنَّاسِ مَن يَقُولُ رَبَّنَآ ءَاتِنَا فِى ٱلدُّنْيَا وَمَا لَهُۥ فِى ٱلْءَاخِرَةِ مِنْ خَلَـٰقٍ﴾ މީސްތަކުންގެ ތެރެއިން ދުނިޔެ ނޫން އެހެން އެއްޗެއް ބޭނުން ނުވާ ބަޔަކު ވެއެވެ. އެބައިމީހުން އެދެނީ ޖާހާއި، ތަނަވަސްކަމާއި، މުއްސަނދިކަމަށެވެ. އެބައިމީހުންނަށް އާޚިރަތުގައި މާތް الله ގެ ރަޙްމަތުން އެއްވެސް މިންވަރެއް ނުލިބޭނެއެވެ."],["އަދި [އަޅަމެންގެ ވެރިރަސްކަލާކޯއެވެ! ދުނިޔޭގައި ހެޔޮކަން އަދި އާޚިރަތުގައިވެސް ހެޔޮކަން އަޅަމެންނަށް ދެއްވާނދޭވެއެވެ. އަދި ނަރަކައިގެ ޢަޛާބުން އަޅަމެން ދިންނަވާނދޭވެ] އޭ ކިޔައި، ދުޢާކުރާ މީހުންވެސް އެއުރެންގެ ތެރެއިންވެއެވެ. (201)","އަދި ދުނިޔެއާއި އާޚިރަތުގެ ހެވާއި ލާބަ އެދޭ ބަޔަކުވެސް އެބައިމީހުންގެ ތެރެއިން ވެއެވެ. އެބައިމީހުން ދުނިޔޭގައި ޞިއްޙަތާއި، ރިޒްޤުގެ ތަނަވަސްކަމާއި، ޢިލްމު ބޭނުންވާއިރު، އާޚިރަތުގައި ސުވަރުގެއާއި، މާތް الله ގެ ރުއްސެވުމަށް އެދުމުގެ އިތުރުން ނަރަކައިގެ ގަދަފަދަ ޢަޛާބުން ދިންނެވުމަށް އެދެއެވެ."],["އެއުރެން ހޯދި ހެޔޮކަމުގެ ނަޞީބު އެއުރެންނަށް ހުށްޓެވެ. اللَّه އީ، ޙިސާބު ބެއްލެވުން އަވަސްވެ ވޮޑިގެންވާ ރަސްކަލާނގެއެވެ. (202)","ހެޔޮލަފާ ބާއްޖަވެރިންނަކީ މިއީއެވެ. އެބައިމީހުން އެދުނީ ދެދުނިޔޭގެ ބާއްޖަވެރިކަމަށެވެ. އެބައިމީހުންނީ ބުއްދިވެރީންނެވެ. ހެޔޮލަފާ ގޮތުގައި ދުނިޔޭގައި އުޅުނީތީ، އެބައިމީހުންނަށް މަތިވެރި ސަވާބާއި އަޖުރު ހުށްޓެވެ. މަޚްލޫޤުން ކިތައްމެ ގިނަ ނަމަވެސް އިންސާނުންނަށް ތަޞައްވުރު ކުރެވޭ ވަރަށް ވުރެ މާ އަވަހަށް މާތް الله، އެންމެންގެ ހިސާބު ބައްލަވައެވެ."],["ޢަދަދު ކަނޑައެޅިގެންވާ ދުވަސްތަކެއްގައި اللَّه ހަނދުމަކޮށް (ތަކްބީރު ކިޔައި) އުޅޭށެވެ! ފަހެ، ދެ ދުވަހުގެ ތެރޭގައި (އެކަން ނިންމައި އެނބުރި ދިޔުމަށް) އަވަސްވެގަތްމީހާގެ މައްޗަކަށް ފާފައެއް ނެތެވެ. އަދި (ތިންދުވަހަށް) ލަސްކުޅަމީހާގެ މައްޗަކަށްވެސް ފާފައެއް ނެތެވެ. އެއީ، ތަޤްވާވެރިވެއްޖެ މީހަކަށެވެ. އަދި ތިޔަބައިމީހުން اللَّه އަށް ތަޤްވާވެރިވާށެވެ! އަދި ހަމަކަށަވަރުން ތިޔަބައިމީހުން މަޙްޝަރަށް ފޮނުއްވާނީ، އެކަލާނގެ ޙަޟްރަތަށް ކަން، ތިޔަބައިމީހުން ދަންނާށެވެ! (203)","ތިޔަބައިމީހުން ޙައްޖުގެ އަޅުކަމުގެ ދުވަސްތަކުގައި (އަޟްޙާ ޢީދުގެ ދުވަސްތަކުގައި) ގިނަގިނައިން الله ހަނދުމަކުރާށެވެ. މިނާގައި އައްޔާމުއްތަޝްރީޤުގެ ދެދުވަސް (އަޟްޙާ ޢީދުގެ ދެވަނަ ދުވަހާއި ތިންވަނަ ދުވަސް) ހޭދަކުރުމަށް ފަހު މިނާއިން ފުރާ މީހާގެ މައްޗަށް ފާފައެއް ނެތެވެ. ﴿وَمَن تَأَخَّرَ فَلَآ إِثْمَ عَلَيْهِ ۚ لِمَنِ ٱتَّقَىٰ ۗ﴾ އަދި އަޟްޙާ ޢީދުގެ ހަތަރުވަނަ ދުވަހު ޖަމްރާތަކަށް ހިލަ އުކައިފައި ދާން މަޑުކުރިއަސް މައްސަލައެއް ނެތެވެ. الله އަށް ބިރުވެތިވެ ޙައްޖުގެ މަނާސިކުތައް އެންމެ ފުރިހަމަ ގޮތުގައި އަދާކުރި މީހަކަށެވެ. ﴿وَٱتَّقُوا۟ ٱللَّهَ وَٱعْلَمُوٓا۟ أَنَّكُمْ إِلَيْهِ تُحْشَرُونَ﴾ ތިޔަބައިމީހުން މާތް الله އަށް ބިރުވެތިވެ އެކަލާނގެ ޢަޛާބުން ރައްކާތެރިވާށެވެ. އަދި ތިޔަބައިމީހުން ޤިޔާމަތްދުވަހު އެއްކުރައްވައި، ތިޔަބައިމީހުން ކުޅަ ޢަމަލުތަކަށް ޖަޒާދެއްވާނެކަން ތިޔަބައިމީހުން ދަންނާށެވެ."],["ދުނިޔަވީ ޙަޔާތާމެދު އެމީހަކު ބުނާ ބަހުން ކަލޭގެފާނުގެ ހިތްޕުޅު ރުއްސާލައި، އަދި އޭނާގެ ހިތުގައިވާ ގޮތުގެ މައްޗަށް اللَّه ހެކިކޮށް ބުނާ މީހުން މީސްތަކުންގެ ތެރެއިން ވެއެވެ. އެހިނދު އެމީހާ ވަނީ، ދެކޮޅުވެރިކަން އެންމެ ބޮޑު މީހާ ކަމުގައެވެ. (204)","އެމީހެއްގެ ވާހަކައިގެ ފޮނިކަމާއި، ބަލާޣާތްތެރިކަމުން ކަލޭގެފާނު އުފާކުރުވާ މީހަކު މީސްތަކުންގެ ތެރެއިން ވެއެވެ. އޭނާ ބުނާނެއެވެ. އަހަރެންގެ ހިތުގައި އިސްލާމްދީނަށް ލޯބި އޮތް މިންވަރުގެ މައްޗަށް މާތް الله ހެކިވެވޮޑިގަންނަވާނެއެވެ. ﴿وَهُوَ أَلَدُّ ٱلْخِصَامِ﴾ ޙަޤީޤަތުގައި އޭނާއީ ކަލޭގެފާނަށާއި މުސްލިމުންނަށް ނުހަނު ޢަދާވާތްތެރިކަން ބޮޑު މީހެކެވެ. ޅެންވެރިޔާގެ މިބަހުގައި ވާ ފަދައިންނެވެ. \n يعطيك من طرف اللسان حلاوة ويروغ فيك كما يروغ الثعلب\n (ތިބާއަށް އޭނާގެ ދުލުގެ ކޮޅުން ފޮނި ބަސް އިއްވާނެއެވެ. އަދި ހިޔަޅު މަކަރު ހަދާފަދައިން ތިބާއަށް މަކަރު ހަދާނެއެވެ.)"],["އަދި އެމީހާ ފުރަގަސްދީ ހިނގައްޖެނަމަ، ބިމުގައި ފަސާދަ އުފެއްދުމަށްޓަކައި އަދި ދަނޑުފަނގާއި ދަރިފަސްކޮޅު ހަލާކުކުރުމަށްޓަކައި ބިމުގައި މަސައްކަތްކޮށް އުޅެތެވެ. اللَّه، ފަސާދަވެރިކަމަކަށް ލޯބިވެވޮޑިގެނެއް ނުވެއެވެ. (205)","އޭނާ ކަލޭގެފާނުގެ މަޖިލީހުން ނުކުމެ ފަށަނީ ބިންމަތީގައި ފަސާދަކުރާށެވެ. އަދި ދަނޑުގޮވާމާއި، ދަރިފަސްކޮޅު ހަލާކު ކުރާށެވެ. ފަސާދަކުރާ މީހުންނަށް މާތް الله ރުހިވޮޑިނުގަންނަވައެވެ. މިއާޔަތް ބާވައިލެއްވީ އަލްއަޚްނަސް ބިން ޝުރައިޤް އާ ބެހޭގޮތުންނެވެ. އޭނާއަކީ ސިފަ ރީތި، އަދި ވާހަކަ ފޮނި މީހެކެވެ. ރަސޫލުالله ﷺ ގެ ކުރިފުޅުމަތީގައި މޫނު އަލިކޮށް، އީމާންކަން ފާޅުކުރެއެވެ. އެކަމަކު ހުންނަނީ ހިތުގައި ކާފިރުކަން ފޮރުވައިގެންނެވެ."],["އަދި اللَّه އަށް ތަޤްވާވެރިވާށޭ އެމީހާޔާ ދިމާޔަށް ބުނެފިނަމަ، ފާފަވެރިވެގަތުމުގެ ބޮޑާކަން އައިސް އޭނާގައި ހިފަތެވެ. ފަހެ، އެމީހާޔަށް ނަރަކަ ފުދެއެވެ. އަދި ހަމަކަށަވަރުން، އެ ތަންމަތީގެ ހުރި ނުބައިކަމުގެ ބޮޑުކަމާއެވެ! (206)","މި ނުބައިނުލަފާ މުނާފިޤުގެ ގާތުގައި މާތް اللهއަށް ބިރުވެތިވެ، މުނާފިޤުކަމާއި، ފަސާދަކުރުން ދޫކޮށްލާށޭ ބުނެވިއްޖެނަމަ، އޭނާ ތިމާ ހުރި ގޮތާމެދު ފަޚްރުވެރިވެ، ބޮޑާވެ ފާފަކުރުން އިތުރުކުރެއެވެ. ނަރަކައިގެ ޢަޛާބުގައި ދެމިއޮތުން އޭނާއަށް ފުދެއެވެ. އެއީ ނުބައިވެގެންވާ ތަންމައްޗެކެވެ."],["އަދި اللَّه ގެ ރުހިވޮޑިގަތުން އެދި (އެކަލާނގެއަށް) ތިމާގެ ނަފްސު ދޫކޮށްލާ މީހުންވެސް މީސްތަކުންގެ ތެރެއިން ވެއެވެ. اللَّه އީ، އަޅުތަކުންނާމެދު، ނުހަނު އޯގާވަންތަ ރަސްކަލާނގެއެވެ. (207)","ރަޙްމާނުވަންތަ ރަސްކަލާނގެ ރުހިވޮޑިގަތުމުގެ އެދުމުގައި، ތިމާގެ ނަފްސު ވިއްކާލައި، ތިމާގެ މުދަލާއި ފުރާނަ اللهގެ ދީނަށް ނަޞްރު ދިނުމަށް ޤުރުބާން ކުރާ މީހަކުވެސް ވެއެވެ. މާތް ﷲއީ އެކަލާނގެ އަޅުތަކުންނާމެދު ނުހަނު އޯގާވަންތަ ރަސްކަލާނގެއެވެ. މިއާޔަތް ބާވައިލެއްވީޞުހައިބު އައްރޫމީ رضي الله عنه އާއި ބެހޭ ގޮތުންނެވެ. އެކަލޭގެފާނުގެ އަތްޕުޅުގައި ހުރި ހުރިހާ އެއްޗެއް ޤުރްބާން ކުރެއްވިއެވެ. އަދި މައްކާގެ މުޝްރިކުން އެކަލޭގެފާނު މަދީނާއަށް ހިޖުރަކުރެއްވުމަށް ދޫކޮށްލުމުގެ ބަދަލެއްގެ ގޮތުގައި އެކަލޭގެފާނުގެ މުދާ ހުރިތަން އެމީހުންނަށް ދެއްކެވިއެވެ."],["އޭ އީމާންވެއްޖެ މީސްތަކުންނޭވެ! ތިޔަބައިމީހުން އެންމެން އިސްލާމް ދީނަށް ކިޔަމަންވުމުގެ ތެރެޔަށް ވަންނާށެވެ! އަދި ޝައިޠާނާގެ ފިޔަވަޅުތަކަށް ތިޔަބައިމީހުން ތަބަޢަނުވާށެވެ! އެހެނީ، ހަމަކަށަވަރުން އެ ޝައިޠާނާ އަކީ ތިޔަބައިމީހުންނަށް ހުރި ބަޔާންވެގެންވާ ޢަދުއްވެކެވެ. (208)",'މިއާޔަތުގައި "ސިލްމް" ގެ މުރާދަކީ އިސްލާމްދީނެވެ. މާނައީ ތިޔަބައިމީހުން އިސްލާމްދީން އެއްކޮށް، އޭގެ ހުރިހާ ޙުކުމްތަކާ ޝަރުޢުތަކާ އެކު ޤަބޫލުކުރާށެވެ. ދީނުގެ އެއްބައި ދޫކޮށްފައި އަނެއްބައިގައި ނުހިފާށެވެ. އެހެނީ، އިސްލާމްދީނަކީ ބައިބައި ނުކުރެވޭނޭ، އެކަތިގަނޑަކަށް އޮތް ދީނެކެވެ. އަދި ތިޔަބައިމީހުން ޝައިޠާނާގެ ގޯސް މަގުތަކުން ނުހިނގާށެވެ. ފަހެ، އެއީ ތިޔަބައިމީހުނަށް ހުރި ފާޅުކަން ބޮޑު ޢަދުއްވެކެވެ.'],["ފަހެ، ތިޔަބައިމީހުންގެ ގާތަށް ފާޅުވެގެންހުރި ޙުއްޖަތްތައް އައުމަށްފަހު ތިޔަބައިމީހުން މަގުން ކައްސާލައިގެން ހިނގައްޖެނަމަ، ހަމަކަށަވަރުން، اللَّه އީ، ޢަޒީޒުވަންތަ ޙަކީމުވަންތަ ރަސްކަލާނގެކަން ތިޔަބައިމީހުން ދަންނާށެވެ! (209)","އިސްލާމްދީނަކީ ޙައްޤު ދީން ކަން ސާބިތުކޮށްދޭ ފާޅުކަން ބޮޑު ޙުއްޖަތްތަކާ، އަލިގަދަ ދަލީލުތައް އައުމަށް ފަހު، ތިޔަބައިމީހުން ސީދާ މަގުން އެއްކިބާވެއްޖެ ނަމަ، ފަހެ، ތިޔަބައިމީހުން ދަންނާށެވެ. މާތް اللهއީ އެކަލާނގެއަށް އުރެދޭ މީހުންނަށް ޖަޒާދެއްވާ ގަދަކީރިތިވަންތަ، އެކަލާނގެ ކުރައްވާ ކަންކަމުގައި ޙިކްމަތްވަންތަ ރަސްކަލާނގެއެވެ."],["ތުނި ވިލާތަކުގެ ހިޔާތަކެއްގެ ތެރެއިން اللَّه ގެ (ކޯފާގެ) އަމުރުފުޅާއި އަދި މަލާއިކަތުން އެއުރެންގެ ގާތަށް އައުމަށް މެނުވީ، އެއުރެން ބަލަބަލައި ނުތިބެނީ ހެއްޔެވެ؟ އެހިނދު ނިޔާކަނޑައެޅި ނިމިއްޖެއެވެ. ހުރިހާ ކަމެއްގެ ނިޔާ އެނބުރި ދާހުށީ، اللَّه ގެ ޙަޟްރަތަށެވެ. (210)","ގަދަކީރިތިވަންތަ ﷲ، މަލާއިކަތުންނާއެކު، ބިޔަ ވިލާތަކުގެ ހިޔަލުގައި އެބައިމީހުންގެ ތެރެއަށް ތަޖައްލީވެވޮޑިގެން އެބައިމީހުންގެ މެދުގައި ޙުކުމްކުރެއްވުމަށް މެނުވީ އެބައިމީހުން އިންތިޒާރު ކުރޭ ހެއްޔެވެ؟ ﴿وَقُضِىَ ٱلْأَمْرُ ۚ وَإِلَى ٱللَّهِ تُرْجَعُ ٱلْأُمُورُ﴾ މާނައީ ހުރިހާ މަޚްލޫޤުންގެ މެދުގައި ޙުކުމް ކުރެއްވުމާއެކު މަޚްލޫޤުންގެ ހުރިހާ މައްސަލަތަކެއް ނިމުނީއެވެ. އޭރުން ދެރަވުމަކުން އަދި އުޒުރު ދެއްކުމަކުން އަނިޔާވެރީންނަށް ކުރާނެ އެއްވެސް ފައިދާއެއް ނެތެވެ. ފުރިހަމަ ޖަޒާ ލިބިގަތުމަށް ހުރިހާ މަޚްލޫޤުންވެސް އެނބުރި ދިއުން ވަނީ މާތް ﷲގެ ޙަޟްރަތަށެވެ."],["ބަޔާންވެގެންހުރި ހެކިތަކުގެ ތެރެއިން ކިތައް ކިތައް ކަންތައް ތިމަންރަސްކަލާނގެ އެއުރެންނަށް ދެއްވާފައިވޭތޯ، ކަލޭގެފާނު އިސްރާއީލުގެދަރިންނާ ސުވާލުކުރައްވައި ބައްލަވާށެވެ! اللَّه ގެ ނިޢުމަތް އެމީހަކަށް ލިބުމަށްފަހު، އެ ނިޢުމަތް ބަދަލުކުރާ މީހާ (ދަންނާށެވެ!) ފަހެ، ހަމަކަށަވަރުން، اللَّه އީ، ޢުޤޫބާތް ގަދަފަދަވެގެންވާ ރަސްކަލާނގެއެވެ. (211)","އޭ މުޙައްމަދު ﷺ އެވެ. ކަލޭގެފާނު ޔަހޫދީންނާ ސުވާލުކުރައްވާށެވެ. (އެބައިމީހުންގެ ޢަމަލުތަކާ މެދު الله ރުހިވޮޑި ނުގަންނަވާކަން ހަނދުމަކޮށްދިނުމުގެ ގޮތުން) ޙައްޤު ގޮތަށް ހެކިދޭ، އަސާކޮޅާއި، މޫސާ عليه السلام ގެ އަތްޕުޅާއި، ކަނޑު ދެފަޅިވެ މަގުހެދުން ފަދަ ފާޅުކަން ބޮޑު، އަލިގަދަ ކިތައް ހެކި ތިޔަބައިމީހުންނަށް ތިމަންރަސްކަލާނގެ ދެއްކެވުމުން އެއަށް އިންކާރުކޮށް ހަނދާން ނައްތައިލައިފީމުހެއްޔެވެ؟ ﴿وَمَن يُبَدِّلْ نِعْمَةَ ٱللَّهِ مِنۢ بَعْدِ مَا جَآءَتْهُ فَإِنَّ ٱللَّهَ شَدِيدُ ٱلْعِقَابِ﴾ މާނައީ މާތް اللهގެ އާޔަތްތައް އެމީހަކާ ހަމަޔަށް އައުމަށް ފަހު، އެއަށް އިންކާރުކޮށް، ބަދަލުކޮށް ހެދި މީހަކަށް ގަދަފަދަވެގެންވާ ޢަޛާބު ހުށްޓެވެ."],["كافر ވި މީސްތަކުންނަށް ދުނިޔޭގެ ދިރިއުޅުން ޒީނަތްތެރި ކުރެއްވިއެވެ. އަދި إيمان ވި މީސްތަކުންނަށް އެއުރެން މަލާމާތްކޮށް އުޅެތެވެ. تقوى ވެރިވި މީހުން قيامة ދުވަހުން ވާހުށީ، އެއުރެންނަށްވުރެން މަތީގައެވެ. اللَّه، އެކަލާނގެ އިރާދަކުރައްވާ މީހަކަށް ވަކި މިންވަރެއްނެތި رزق ދެއްވަތެވެ. (212)","މާނައީ ކާފަރުވީ މީހުންނަށް ޝައިޠާނާ ދުނިޔެ ޒީނަތްތެރިކޮށްފައި ދެއްކުމުން، އެބައިމީހުން ވަނީ އާޚިރަތް ދުވަސް ހަނދާން ނައްތައިލައި، ދުނިޔޭގެ އުފާތައް ހޯދުމުގެ ވާދަވެރިކަމެއްގައެވެ. އަދި އެބައިމީހުން ދަނީ މުއުމިނުން ދުނިޔޭގެ ޝައުޤުވެރިކަން ދޫކޮށް އާޚިރަތަށް ޝައުޤުވެރިވާތީ އެބައިމީހުންނަށް ފުރައްސާރަކޮށް ޖެއްސުންކުރަމުންނެވެ. ﴿وَٱلَّذِينَ ٱتَّقَوْا۟ فَوْقَهُمْ يَوْمَ ٱلْقِيَـٰمَةِ ۗ﴾ އަދި އީމާންވެ، މާތް الله އަށް ކިޔަމަންތެރިވެ، ދުނިޔެއަށްވުރެ އާޚިރަތަށް އިސްކަންދިން މީހުން ޤިޔާމަތް ދުވަހުން ތިބޭނީ ސުވަރުގޭގެ އެންމެ މަތީގައި، އެ ނުބައި ނުލަފާ ކާފިރުންނަށް ވުރެ މާ މަތީގައެވެ. ﴿وَٱللَّهُ يَرْزُقُ مَن يَشَآءُ بِغَيْرِ حِسَابٍ﴾ އަދި މާތް الله އެކަލާނގެ ޙިކްމަތާ އެއްގޮތަށް އެކަލާނގެ އިރާދަކުރައްވާ ފަރާތަކަށް ރިޒްޤު ދެއްވައި، އެކަލާނގެ ޙިކުމަތާ މަޞްލަޙަތާ އެއްގޮތަށް އިރާދަކުރައްވާ ފަރާތެއްގެ ރިޒްޤު ތަނަވަސްކޮށްދެއްވައެވެ. އަދި ރިޒްޤު ތަނަވަސްކޮށްދެއްވުމަކީ އެކަލާނގެ ވަކިމީހަކަށް ރުއްސަވާ ކަމުގެ ދަލީލެއް ނޫނެވެ. އެހެނީ އެއީ އިމްތިޙާނެކެވެ. އެކަލާނގެ އިރާދަކުރައްވައިފިއްޔާ ކާފަރުމީހާއަށް ރިޒްޤު ދެއްވާފައި މުއުމިނާ މަޙްރޫމުވެސް ކުރައްވަފާނެއެވެ."],["މީސްތަކުން އެއް އުއްމަތެއްގެ ބަޔަކު ކަމުގައިވިއެވެ. ދެންފަހެ، اللَّه، އުފާވެރިކަމުގެ ޚަބަރުދޭ ބަޔެއްގެ ގޮތުގައްޔާއި އަދި އިންޒާރުކުރަނިވި ބަޔެއްގެ ގޮތުގައި ނަބީބޭކަލުން ފޮނުއްވިއެވެ. އަދި މީސްތަކުން އެއުރެންގެ މެދުގައި ޚިލާފުވި ކަންތައްތަކުގައި ޙުކުމްކުޅައުމަށް، އެބޭކަލުންނާ އެކުގައި ޙައްޤު ގޮތުގައި ފޮތް ބާވައިލެއްވިއެވެ. އެފޮތް ލިބިގެންވާ މީހުން މެނުވީ، އެ ފޮތާ މެދުގައި ޚިލާފެއް ނުވިއެވެ. (އެއީ) އެއުރެންގެ ގާތަށް ބަޔާންވެގެންވާ ހެކިތައް އައުމަށްފަހުގައެވެ. އެއުރެންގެ މެދުގައިވާ ޢަދާވާތްތެރި ކަމާއި ޙަސަދަވެރިކަމުގެ ގޮތުންނެވެ. ދެން އެއުރެން ޚިލާފުވެފައިވާ ކަންތަކާމެދުގައި އީމާންވި މީސްތަކުންނަށް، اللَّه، އެކަލާނގެ އިޒުނަފުޅުން ހައްޤު ތެދުމަގު ދެއްކެވިއެވެ. އަދި اللَّه، އެކަލާނގެ އިރާދަކުރައްވާ ބަޔަކަށް ސީދާވެގެންވާ ތެދުމަގަށް މަގު ދައްކަވަތެވެ. (213)","އާދަމު عليه السلام އިން ފެށިގެން ނޫޙު عليه السلام ނަބީކަމާއިގެން ފޮނުއްވާންދެން މީސްތަކުން ތިބީ އީމާންކަމާއި، ފިޠުރަތުގެ ސީދާ ގޮތް މަތީ، اللهއަށް އީމާންވެ އެކަލާނގެ އެއްކައުވަންތަ ކުރާ ޙާލުގައެވެ. ދެން އެއަށް ފަހު ބުދަށް އަޅުކަންކުރުމާއި، ޝިރުކު ފާޅުވާން ފެށުމުން މީސްތަކުންނަށް އެއްކައުވަންތަ اللهއަށް އަޅުކަންކުރުމަށް މަގުދެއްކެވުމަށާއި، އީމާންވީ މީހުންނަށް ސަވާބު ހުރިކަމުގެ އުފާވެރި ޚަބަރު ދެއްވުމަށާއި، ކާފަރުންނަށް ހުރި ޢުޤޫބާތުގެ އިންޒާރު ދެއްވުމަށް މާތް الله ނަބީބޭކަލުން ފޮނުއްވެވިއެވެ. ﴿وَأَنزَلَ مَعَهُمُ ٱلْكِتَـٰبَ بِٱلْحَقِّ لِيَحْكُمَ بَيْنَ ٱلنَّاسِ فِيمَا ٱخْتَلَفُوا۟ فِيهِ﴾ އަދި އިންސާނުންނަށް ތެދުމަގު ދެއްކެވުމަށާއި، އެބައިމީހުން ދެބަސްވެފައިވާ ޙައްޤު ދީނުގައި ކަންތައް އޮތް ގޮތް ހާމަކޮށްދެއްވުމަށް، ނަބީބޭކަލުންނަށް މާތް الله ފޮތް ބާވައިލެއްވިއެވެ. ﴿وَمَا ٱخْتَلَفَ فِيهِ إِلَّا ٱلَّذِينَ أُوتُوهُ مِنۢ بَعْدِ مَا جَآءَتْهُمُ ٱلْبَيِّنَـٰتُ بَغْيًۢا بَيْنَهُمْ﴾ ޔަހޫދީންނާއި ނަޞާރާއިން ފިޔަވައި އެހެން ބަޔަކު ޤުރްއާނާ މެދު ދެބަސްވެ ދެކޮޅު ނަހަދައެވެ. އެއީ، ކީރިތި ޤުރްއާން ތެދުކަމުގެ ފާޅުކަން ބޮޑު ޙުއްޖަތްތަކާ، އަލިގަދަ ދަލީލުތައް އެމީހުންނަށް ފެނުމަށް ފަހުއެވެ. މުއުމިނުންނާމެދު އޮންނަ ޙަސަދައެއްގެ ބޮޑުކަމުންނެވެ. ﴿فَهَدَى ٱللَّهُ ٱلَّذِينَ ءَامَنُوا۟ لِمَا ٱخْتَلَفُوا۟ فِيهِ مِنَ ٱلْحَقِّ بِإِذْنِهِۦ ۗ﴾ އަހުލުކިތާބީން، ޤުރްއާނާމެދު ދެބަސްވިޔަސް، މާތް الله ވަނީ އެފޮތުގައި ހިފުމަށް މުއުމިނުންނަށް މަގުދައްކަވައިފައެވެ. އަދި މާތް ﷲ ވަނީ އެކަލާނގެ ތައުފީޤާއި މަގުފަހިކޮށްދެއްވުމާއެކު މުއުމިނުން ޙައްޤު މަގުގައި ސާބިތުކުރައްވައިފައެވެ. ﴿وَٱللَّهُ يَهْدِى مَن يَشَآءُ إِلَىٰ صِرَ‌ٰطٍ مُّسْتَقِيمٍ﴾ މާނައީ މާތް الله އިރާދަކުރެއްވި ފަރާތަކަށް ނިޢުމަތުގެ ސުވަރުގެއަށް ވާޞިލުކޮށްދޭ ޙައްޤާއި ހިދާޔަތުގެ މަގަށް ތައުފީޤުދެއްވައެވެ."],["ތިޔަބައިމީހުންގެ ކުރީގައި އުޅެ ގޮސްފައިވާ މީހުންގެ ޙާލުތައް ތިޔަބައިމީހުންނާ ހަމަޔަށް އަދި ނައިސްވަނިކޮށް، ތިޔަބައިމީހުން ސުވަރުގެ ވަންނާނެކަމަށް ތިޔަބައިމީހުން ހީކުރީހެއްޔެވެ؟ އެއުރެންނަށް ތަދުމަޑުކަމާއި ބަލިމަޑުކަން ޖެހުނެވެ. އަދި އެއުރެންނަށް ގުޑުންއަރައިގެން ދިޔައެވެ. ރަސޫލާއާއި އެކަލޭގެފާނުގެ އަރިހުގައި ތިބި އީމާންވި މީސްތަކުންނަށް ބުނެވިއްޖައުމަށް ދާނދެނެވެ. اللَّه ގެ ނަޞްރު އަންނާނީ، ދެން ކޮންއިރަކުން ބާވައެވެ؟ ދަންނާށެވެ! ހަމަކަށަވަރުން، اللَّه ގެ ނަޞްރު ވަނީ ދާދި ގާތުގައެވެ. (214)",'އޭ އީމާންވެއްޖެ މީސްތަކުންނޭވެ! ތިޔަބައިމީހުން ހީކުރީ އިމްތިޙާނުކުރުމެއް ނެތި ތިޔަބައިމީހުންނަށް ސުވަރުގެ ވަދެވޭނެކަމަށް ހެއްޔެވެ؟ ތިޔަބައިމީހުންގެ ކުރީން ގޮސްފައިވާ އުއްމަތްތަކާ ދިމާވި ދަތި އުނދަގުލާއި، މުޞީބާތުގެ ވާހަކަ އަދި ތިޔަބައިމީހުންނާ ހަމައަށް ނާންނަނީއެވެ. ﴿مَّسَّتْهُمُ ٱلْبَأْسَآءُ وَٱلضَّرَّآءُ وَزُلْزِلُوا۟ حَتَّىٰ يَقُولَ ٱلرَّسُولُ وَٱلَّذِينَ ءَامَنُوا۟ مَعَهُۥ مَتَىٰ نَصْرُ ٱللَّهِ أَلَآ إِنَّ نَصْرَ ٱللَّهِ قَرِيبٌ﴾ އެބައިމީހުންގެ މުދަލާއި، ނަފްސުތަކަށް، ދަތިއުނދަގުލާއި، ކާރިސާތަކާއި، މުޞީބާތްތައް ކުރިމަތިވެ ގަދަފަދަ އިމްތިޙާނަކުން އެބައިމީހުން އިމްތިޙާނު ކުރެވުނެވެ. ރަސޫލުބޭކަލުންނާއި އެބޭކަލުންނަށް ތަބަޢަވީ މީހުން ތިމަންމެންނަށް މަދަދު ލިބި ސަލާމަތްވާނީ ކޮންއިރަކުހޭ ބުނާ ވަރު ވަންދެންނެވެ. މިއާޔަތުގައި "ޒަލްޒަލާ"ގެ ލަފުޒު ބޭނުންކުރައްވައިފައި އޮތުމުން އެބައިމީހުންނަށް ޖެހުނު މުޞީބާތާއި، ބިރުވެރިކަމުގެ ބޮޑުކަން އެނގެއެވެ. މާނައީ، އޭމުއުމިނުންނޭވެ! އުފާވެރިކަމުގެ ޚަބަރު ލިބިގަންނާށެވެ. އެހެނީ، الله ތިޔަބައިމީހުންގެ ހިތާމަ ވަރަށް އަވަހަށް ފިއްލަވައިދެއްވާނެއެވެ. އަދި އެކަލާނގެ ރުހިވޮޑިގަތުން ލިބިފައިވާ ވަލީވެރީންނަށް ހަމަ ޔަޤީނުންވެސް ނަޞްރު ދެއްވާނެއެވެ.'],["މީސްތަކުން، އެއުރެން ހޭދަކުރަންވީ ކޮން އެއްޗެއްތޯ ކަލޭގެފާނާ ސުވާލުކުރެތެވެ. ކަލޭގެފާނު ވިދާޅުވާށެވެ! ތިޔަބައިމީހުން މުދަލުގެ ތެރެއިން ހޭދަކުރާ އެއްޗެއް ހޭދަކުރަންވީ، މައިންބަފައިންނަށާއި ގާތްތިމާގެ މީހުންނަށާއި ޔަތީމުންނަށާއި މިސްކީނުންނަށާއި (ޙާލުގައި ޖެހިފައިވާ) ދަތުރުވެރިންނަށެވެ. އަދި ތިޔަބައިމީހުން ކުރާ ކޮންމެ ހެޔޮކަމެއް ހަމަކަށަވަރުން، اللَّه މޮޅަށް ދެނެވޮޑިގެންވެއެވެ. (215)","އެބައިމީހުން ކަލޭގެފާނާ ސުވާލުކުރެއެވެ. އެބައިމީހުންގެ މުދަލުން ހޭދަކުރާނީ ކިހާވަރަކަށް ކޮންބައެއްގެ މައްޗަށް ހެއްޔެވެ؟ ކަލޭގެފާނު ވިދާޅުވާށެވެ. ތިޔަބައިމީހުން ކޮންމެ އެއްޗެއް ހޭދަކުރިކަމުގައި ވިޔަސް އެއްޗެއް ދިނުން އެންމެ އައުލާކަން ބޮޑުވެގެންވަނީ ތިޔަބައިމީހުންގެ މައިންބަފައިންނަށާއި، ގާތްތިމާގެ މީހުންނަށާއި، މައިންބަފައިން ގެއްލިފައިވާ ޔަތީމުންނަށާއި، އަތުގައި އެއްވެސް އެއްޗެއް ނެތް ފަޤީރުންނަށާއި، ދަތުރު ނުކުރެވިފައި ހުރި ބީރައްޓެހި މީހާއަށެވެ. ﴿وَمَا تَفْعَلُوا۟ مِنْ خَيْرٍ فَإِنَّ ٱللَّهَ بِهِۦ عَلِيمٌ﴾ ތިޔަބައިމީހުން މާތް اللهގެ މަގުގައި ކުރާ ހޭދަ އެކަލާނގެ ޙަޟްރަތުގައި ގެއްލިގެން ނުދާނެއެވެ. މާތް الله އެކަން ދެނެވޮޑިގެން އެކަމަށް ޖަޒާދެއްވާނެއެވެ. މިއާޔަތުގެ މަޤްޞަދަކީ މައިންބަފައިންނަށް ކަމޭހިތުމަށާއި، ރަޙިމުގެ ގުޅުން ދެމެހެއްޓުމަށާއި، ފަޤީރުންނާއި މިސްކީނުންނަށް އިޙްސާންތެރިވުމަށް ހިތްވަރުދީ އެކަމަށް ބާރުއެޅުމެވެ."],["ހަނގުރާމަކުރުން ތިޔަބައިމީހުންގެ މައްޗަށް فرض ކުރައްވައިފިއެވެ. އެއީ، (އެކަމަކީ) ތިޔަބައިމީހުންނަށް ނުރުހެވޭ ކަމެއް ކަމުގައި ވަނިކޮށެވެ. އަދި ތިޔަބައިމީހުން ނުރުހޭ ކަމެއް އެއީ ތިޔަބައިމީހުންނަށް ލާބަހުރި ކަމަކަށް ވެދާނެތެވެ. އަދި ތިޔަބައިމީހުން ރުހޭ ކަމެއް، އެއީ ތިޔަބައިމީހުންނަށް ގެއްލުންހުރި ކަމަކަށް ވެދާނެތެވެ. އަދި اللَّه ހުރިހާ ކަމެއްމެ ދެނެވޮޑިގެންވެއެވެ. ތިޔަބައިމީހުންނަކަށް ނޭނގެއެވެ. (216)","އޭ އީމާންވެއްޖެ މީސްތަކުންނޭވެ! ތިޔަބައިމީހުންގެ މައްޗަށް މާތް الله ގެ ޢަދުއްވުންނާ ޖިހާދުކުރުން ފަރުޟުކުރެވިއްޖެއެވެ. ހަނގުރާމަކުރުމަކީ، އޭގައި ހިމެނޭ މަރުވުމުގެ ނުރައްކަލުގެ ސަބަބުން، ހިތް ނޭދޭ ދަތި އުނދަގޫ ކަމަކަށް ވާއިރުއެވެ. އެހެނަސް، ދެނެގަންނާންވީ ކަމަކީ ހިތްނޭދޭ ބައެއް ކަންކަމަކީ އޭގައި ފައިދާ އެކުލެވިގެންވާ ކަންކަން ކަމެވެ. ފަހެ، ޖިހާދުކުރުމުގައި ކާމިޔާބުވުމާއި ޣަނީމާ ލިބުން ނުވަތަ ޝަހީދުވެ ސުވަރުގެ ލިބުން ހިމެނެއެވެ. ﴿ وَعَسَىٰٓ أَن تَكْرَهُوا۟ شَيْـًٔا وَهُوَ خَيْرٌ لَّكُمْ ۖ وَعَسَىٰٓ أَن تُحِبُّوا۟ شَيْـًٔا وَهُوَ شَرٌّ لَّكُمْ ۗ وَٱللَّهُ يَعْلَمُ وَأَنتُمْ لَا تَعْلَمُونَ﴾ އަދި ދުނިޔޭގެ އެދުންތަކުގައި ތިޔަބައިމީހުންނަށް ގެއްލުން ހުރި ކަމުގައިވިޔަސް ބައެއް ފަހަރު ތިޔަބައިމީހުންގެ ހިތްތައް ދުނިޔޭގެ އެދުންތަކަށް ހެއްލެއެވެ. މިފަދަ ކަންކަމުގެ ތެރޭގައި، ޖިހާދަށް ނުގޮސް ތިބުން ހިމެނެއެވެ. އެއީ، ނިކަމެތިކަމާއި ބަލިކަށިކަމުގެ އިތުރުން ޢަދާވާތްތެރިން ގަދަވެގަތުން އެކަމުގައި ހިމެނޭކަމެކެވެ."],["ޙުރުމަތްތެރިވެގެންވާ މައްސަރުގައި ހަނގުރާމަ ކުޅައުމަކީ ކޮންކަހަލަ ކަމެއްތޯ އެއުރެން ކަލޭގެފާނާ ސުވާލުކުރެތެވެ. ކަލޭގެފާނު ވިދާޅުވާށެވެ! އެ މައްސަރުގައި ހަނގުރާމަ ކުޅައުމަކީ ބޮޑުވެގެންވާ ފާފައެކެވެ. (އެކަމަކު) اللَّه ގެ މަގުން (މީސްތަކުން) ދުރުކުޅައުމާއި އެކަލާނގެއަށް ކާފިރުވުމާއި ޙުރުމަތްތެރިވެގެންވާ މިސްކިތަށް ވަނަ ނުދިނުމާއި އެތާނގެ އަހުލުވެރިތަކުން އެތަނުން ނެރެލުމުގެ ފާފަވެރިކަން اللَّه ގެ ޙަޟްރަތުގައި މާބޮޑެވެ. އަދި ޤަތުލުކުރުމަށްވުރެ ފިތުނަވެރިކަމުގެ ނުބައިކަން މާބޮޑެވެ. އަދި އެއުރެންނަށް ކުޅަދާނަވެގެން ވަނީނަމަ، ތިޔަބައިމީހުންގެ ދީނުން ތިޔަބައިމީހުން ބޭރުކޮށް ކާފިރުކަމަށް ތިޔަބައިމީހުން ރައްދުކޮށްފުމަށް ދާނދެން ތިޔަބައިމީހުންނާ ހަނގުރާމަ ކުރުމުގައި އެއުރެން ފިލައިނުދާނެއެވެ. ތިޔަބައިމީހުންގެ ތެރެއިން މުރުތައްދުވެ، ކާފަރަކު ކަމުގައިވާ ޙާލު، މަރުވާ މީހުންނީ، ދުނިޔެއާއި އާޚިރަތުގައި އެއުރެންގެ ޢަމަލުތައް އުވިގޮސްފައިވާ ބަޔެކެވެ. އަދި އެއުރެންނީ، ނަރަކައިގެ އަހުލުވެރިންނެވެ. އެއުރެން ދެމިތިބޭނީ، އެތާނގައެވެ. (217)","ޙުރުމަތްތެރިވެގެންވާ މައްސަރުގައި ހަނގުރާމަކުރުމާ ބެހޭގޮތުން އެބައިމީހުން ކަލޭގެފާނުގެ އަރިހުގައި ސުވާލު ދަންނަވައެވެ. އެމައްސަރުގައި ހަނގުރާމަކުރުން ހުއްދަވާނެ ހެއްޔެވެ؟ ކަލޭގެފާނު އެބައިމީހުންނަށް ވިދާޅުވާށެވެ. އެމައްސަރުގައި ހަނގުރާމަ ކުރުމަކީ ބޮޑުވެގެންވާ ފާފައެކެވެ. އެހެންކަމުން، ތިޔަބައިމީހުން އެމައްސަރުގައި އިސްވެ ހަނގުރާމަ ނުފަށާށެވެ. ﴿وَصَدٌّ عَن سَبِيلِ ٱللَّهِ وَكُفْرٌۢ بِهِۦ وَٱلْمَسْجِدِ ٱلْحَرَامِ وَإِخْرَاجُ أَهْلِهِۦ مِنْهُ أَكْبَرُ عِندَ ٱللَّهِ ۚ﴾ މާނައީ އަދި އިސްލާމްދީނަށް މީސްތަކުން ވަނުމަށް ހުރަސްއެޅުމާއި، މާތް الله އަށް ކާފިރުވުމާއި، އަލްމަސްޖިދުލްޙަރާމްގެ ޙުރުމަތްކަނޑައިލުމާއި، ނަބިއްޔާ ﷺ އާއި މުއުމިނުން އެބައިމީހުންގެ ރަށް ކަމުގައިވާ މައްކާއިން ނެރެލުމާއި، މިހުރިހާ ކަމަކީ ޙުރުމަތްތެރިވެގެންވާ މައްސަރުގައި މުޝްރިކުންނާ ހަނގުރާމަކުރުމަށްވުރެ މާތް اللهގެ ޙަޟްރަތުގައި ފާފަވެރިކަން މާ ބޮޑުވެގެންވާ ކަންކަމެވެ! ތިޔަބައިމީހުން ޙުރުމަތްތެރިވެގެންވާ މައްސަރުގައި ހަނގުރާމަކުރުން އެބައިމީހުންނަށް ބޮޑުކަމަކަށް ވީއިރު، ނަބިއްޔާ ﷺއާއި މުއުމިނުންނާ ދެކޮޅަށް ތިޔަބައިމީހުން ހިންގި ޖަރީމާ މާބޮޑުވެފައި ނުބައެވެ. ﴿وَٱلْفِتْنَةُ أَكْبَرُ مِنَ ٱلْقَتْلِ ۗ﴾ މުއުމިނުން އެމީހުންގެ ދީނުން ބޭރުކުރުމަކީ ބަޔަކު ޤަތުލުކުރުމަށްވުރެ ބޮޑު ފާފައެކެވެ. ﴿وَلَا يَزَالُونَ يُقَـٰتِلُونَكُمْ حَتَّىٰ يَرُدُّوكُمْ عَن دِينِكُمْ إِنِ ٱسْتَطَـٰعُوا۟ ۚ﴾ ތިޔަބައިމީހުން ތިޔަބައިމީހުންގެ ދީނުން ބޭރުކޮށް، ކާފިރުކަމަށް ވެއްދޭންދެން ކާފިރުން ތިޔަބައިމީހުންނާ ހަނގުރާމަކުރުން ހުއްޓައިނުލާނެއެވެ. ﴿ وَمَن يَرْتَدِدْ مِنكُمْ عَن دِينِهِۦ فَيَمُتْ وَهُوَ كَافِرٌ فَأُو۟لَـٰٓئِكَ حَبِطَتْ أَعْمَـٰلُهُمْ فِى ٱلدُّنْيَا وَٱلْءَاخِرَةِ ۖ وَأُو۟لَـٰٓئِكَ أَصْحَـٰبُ ٱلنَّارِ ۖ هُمْ فِيهَا خَـٰلِدُونَ﴾ މިފަނާވަނިވި ދުނިޔޭގެ އަގެއް ނެތް ތަކެތީގެ ދަހިވެތިކަމުގައި ތިޔަބައިމީހުންގެ ތެރެއިން އިސްލާމްދީން ދޫކޮށް މުރުތައްދުވާ މީހާގެ ހުރިހާ ހެޔޮ ޢަމަލެއް ބޭކާރުވެ، އޭނާ ވާނީ ނަރަކައިގައި އަބަދުގެ އަބަދަށް އޮންނާނެ މީހަކު ކަމުގައެވެ."],["ހަމަކަށަވަރުން إيمان ވި މީހުންނާއި، ހިޖުރަކޮށް، اللَّه ގެ މަގުގައި ޖިހާދުކުޅަ މީހުން، އެ މީސްމީހުން اللَّه ގެ ރަޙްމަތަށް އެދެތެވެ. اللَّه އީ، ގިނަގިނައިން ފާފަފުއްސަވާ ރަޙީމްވަންތަ ރަސްކަލާނގެއެވެ. (218)","އީމާންވެ، ހިޖުރަކޮށް، الله ގެ މަގުގައި ޖިހާދުކުރި މީހުންނަކީ މާތް اللهގެ ރަޙްމަތް އެންމެ ޙައްޤު މީހުންނެވެ. الله އީ ގިނަގިނައިން ފާފަ ފުއްސަވާ އަދި ތަނަވަސް ރަޙްމަތުގެ ވެރި ރަސްކަލާނގެއެވެ."],["ރާއާއި ޖުވާކުޅުމާމެދު އެއުރެން ކަލޭގެފާނާ ސުވާލުކުރެތެވެ. ކަލޭގެފާނު ވިދާޅުވާށެވެ! އެ ދެކަމުގައި ބޮޑުވެގެންވާ ފާފަވެރިވުމަކާއި މީސްތަކުންނަށް ހިސާބަކަށް ނަފާ ލިބެނިވި ގޮތްތަކެއްވެސް ވެއެވެ. އެ ދެކަމުގެ މަންފާއަށްވުރެ، އެ ދެކަމުގެ ފާފަވެރިކަން މާބޮޑެވެ. އަދި އެއުރެން ހޭދަކުރަންވީ ކޮންއެއްޗެއްތޯ ކަލޭގެފާނާ އެއުރެން ސުވާލުކުރެތެވެ. ކަލޭގެފާނު ވިދާޅުވާށެވެ! (ހޭދަކުރަންވީ) އިތުރުވީ އެއްޗެކެވެ. އެފަދައިން ތިޔަބައިމީހުންނަށް اللَّه، (އެކަލާނގެ) ޙުކުމްތައް ބަޔާންކޮށްދެއްވަނީ، ތިޔަބައިމީހުން ފިކުރުކުޅައުމަށްޓަކައެވެ. (219)","އޭ ރަސޫލާ ﷺ އެވެ! އެބައިމީހުން ރާބުއިމާއި، ޖުވާކުޅުމުގެ ޙުކުމާ ބެހޭގޮތުން ކަލޭގެފާނަށް ސުވާލުދަންނަވައެވެ. ކަލޭގެފާނު ވިދާޅުވާށެވެ. ރާބުއިމާއި، ޖުވާކުޅުމަކީ އޭގެ ގެއްލުމާއި ފާފަ ނުހަނު ބޮޑު ދެކަމެވެ. އެ ދެކަމުން ލިބޭ މާއްދީ ފައިދާއަކީ އެ ދެކަމުން ލިބޭ ގެއްލުމާއި ބަލައި ވަރަށް ކުޑަ އެއްޗެކެވެ. އެހެނީ، ރާބުއިމުން ބުއްދި ފިލައިދިއުމާއި، ޖުވާކުޅުމުން ގެތައް ވީރާނާވެ ޢާއިލާތައް ރޫޅި ދިއުމަކީ އެދެކަމުން ލިބޭ ކުޑަކުޑަ ފައިދާއަށް ވުރެ މާ ގެއްލުން ބޮޑު ކަންކަމެވެ. ﴿وَيَسْـَٔلُونَكَ مَاذَا يُنفِقُونَ قُلِ ٱلْعَفْوَ ۗ كَذَ‌ٰلِكَ يُبَيِّنُ ٱللَّهُ لَكُمُ ٱلْءَايَـٰتِ لَعَلَّكُمْ تَتَفَكَّرُونَ﴾ އޭ މުޙައްމަދު ﷺ އެވެ! މުދަލުން ޚަރަދުކުރާންވީ ކޮންއެއްޗެއްތޯއާއި ދޫކޮށްލާންވީ ކޮން އެއްޗެއްތޯ އެބައިމީހުން ކަލޭގެފާނުގެ އަރިހު ސުވާލު ދަންނަވައެވެ. ކަލޭގެފާނު ވިދާޅުވާށެވެ. ތިޔަބައިމީހުންގެ ބޭނުންތައް ފުއްދައިގެން، ބާކީހުރި އެއްޗަކުން ތިޔަބައިމީހުންނަށް ވެވުނު މިންވަރަކުން ޚަރަދުކުރާށެވެ. މާތް الله މިފަދައިން ތިޔަބައިމީހުންނަށް ޙުކުމްތައް ބަޔާންކުރައްވައި، ފައިދާއާއި ގެއްލުން އަންގަވައިދެއްވައި، ޙަލާލާއި ޙަރާމް ވަކިކޮށްދެއްވަނީ، ތިޔަބައިމީހުން ދިރިއުޅުމުގެ ކަންކަމާމެދު ފިކުރުކުރުމަށް ޓަކައެވެ."],["(ފިކުރުކުރަންވީ) ދުނިޔެއާއި އާޚިރަތާ މެދުގައެވެ. އަދި ޔަތީމުންނާ މެދުގައި އެއުރެން ކަލޭގެފާނާ ސުވާލުކުރެތެވެ. ކަލޭގެފާނު ވިދާޅުވާށެވެ! އެއުރެންގެ ކަންތައްތައް އިޞްލާޙުކުރުމީ ހެޔޮކަން ބޮޑުވެގެންވާ ކަމެކެވެ. އަދި ތިޔަބައިމީހުން އެއުރެންނާ ގުޅިގެން އުޅޭނަމަ އެއުރެންނީވެސް ތިޔަބައިމީހުންގެ އަޚުންނެވެ. އަދި އިޞްލާޙުކުރާ މީހުންނާއި ފަސާދަކުރާ މީހުން، اللَّه ދެނެވޮޑިގެންވެއެވެ. اللَّه އިރާދަކުރައްވައިފިނަމަ، ތިޔަބައިމީހުންނަށް ދަތިކުރައްވައިފީހެވެ. ހަމަކަށަވަރުން اللَّه އީ، ޢަޒީޒުވަންތަ ޙަކީމުވަންތަ ރަސްކަލާނގެއެވެ. (220)","ތިޔަބައިމީހުން ދެ ދުނިޔެއާ މެދު ވިސްނައި، އެންމެ ފައިދާހުރި ރަނގަޅު ގޮތް އިޚްތިޔާރު ކުރުމަށްޓަކައެވެ. ނުވަތަ ދުނިޔޭގެ ފަނާވެދިއުމާއި، އާޚިރަތުގެ ދެމި އޮތުމާ މެދު ވިސްނުމަށް ޓަކައެވެ. އަދި ޔަތީމުންނާއެކު އުޅުމާއި، އެމީހުންގެ މުދަލުގައި ބައިވެރިވުމާ ބެހޭގޮތުން އެބައިމީހުން ކަލޭގެފާނަށް ސުވާލުދަންނަވައެވެ. ކަލޭގެފާނު ވިދާޅުވާށެވެ. އެމީހުންގެ މުދާ ހެޔޮގޮތުގައި ބެލެހެއްޓުމުގެ މަޤްޞަދުގައި އޭގައި ބައިވެރިވުން، އެމީހުން އެކަހެރިކޮށްފައި ބޭތިއްބުމަށްވުރެ ރަނގަޅެވެ. ﴿وَإِن تُخَالِطُوهُمْ فَإِخْوَٰنُكُمْ ۚ وَٱللَّهُ يَعْلَمُ ٱلْمُفْسِدَ مِنَ ٱلْمُصْلِحِ ۚ﴾ ޔަތީމުންގެ ހެވާއި ލާބައަށްޓަކައި އެމީހުންގެ މުދާ ތިޔަބައިމީހުންގެ މުދަލާ އެއްކޮށް، އެމީހުންނަށް ފައިދާ ހޯދައިދޭން އެމީހުންނާ ބައިވެރިވާނަމަ، އެއީ މައްސަލައެއް އޮތް ކަމެއް ނޫނެވެ. އެހެނީ، އެމީހުންނީ ދީނުގައި ތިޔަބައިމީހުންގެ އަޚުންނެވެ. ޔަތީމުންގެ މުދަލުގެ ބޭނުން ނުބައިގޮތުގައި ހިފާ މީހުންނާއި، އެމީހުންގެ ހެވަށްޓަކައި ހެޔޮގޮތުގައި އެމުދަލުގެ ބޭނުން ހިފާ މީހުން މާތް الله ދެނެވޮޑިގެން ވެއެވެ. ﴿وَلَوْ شَآءَ ٱللَّهُ لَأَعْنَتَكُمْ ۚ إِنَّ ٱللَّهَ عَزِيزٌ حَكِيمٌ﴾ މާތް الله އިރާދަކުރެއްވިނަމަ، ތިޔަބައިމީހުންނަށް ދަތިކުރައްވައި، ޔަތީމުންގެ މުދަލުގައި ބައިވެރިވުން މަނާކުރެއްވީހެވެ. އެހެންނަމަވެސް، އެކަލާނގެ ތިޔަބައިމީހުންނަށް ފަސޭހަގޮތް އިރާދަކުރައްވާތީ، އެގޮތަށް އުނދަގޫ ނުކުރެއްވީއެވެ. މަޞްލަޙަތު އޮތް ގޮތަށް ނޫނީ އެކަލާނގެ އެއްވެސް ކަމެއް ނުކުރައްވައެވެ."],["ބުދަށް އަޅުކަންކުރާ އަންހެނުންނާ ތިޔަބައިމީހުން ކާވެނި ނުކުރާށެވެ! (އެއީ) އެކަނބަލުން އީމާންވެއްޖައުމަށް ދާނދެނެވެ. ތިޔަބައިމީހުން ހިތާވާ ކަމުގައިވިޔަސް ހަމަކަށަވަރުން މުއުމިން އަޅުއަންހެނަކުވެސް، ބުދަށް އަޅުކަންކުރާ އަންހެނަކަށްވުރެ މާރަނގަޅެވެ. އަދި (މުއުމިން އަންހެނުން) ބުދަށް އަޅުކަންކުރާ ފިރިހެނުންނާ ތިޔަބައިމީހުން ނުދެވާށެވެ! (އެއީ) އެއުރެން އީމާންވެއްޖައުމަށް ދާނދެނެވެ. ތިޔަބައިމީހުން އެމީހަކާ ރުހި ޤަބޫލުވިޔަސް، ހަމަކަށަވަރުން މުއުމިން ފިރިހެން އަޅަކުވެސް ބުދަށް އަޅުކަންކުރާ ފިރިހެނަކަށްވުރެ މާރަނގަޅެވެ. އެއުރެން އެ ގޮވަނީ ނަރަކަޔަށް ވަނުމަށެވެ. اللَّه ގޮވައިލައްވަނީ އެކަލާނގެ އިރާދަފުޅުން ތިޔަބައިމީހުން ސުވަރުގެއަށާއި މަޣުފިރަތުގެ ތެރެއަށް ވަނުމަށެވެ. އަދި އެކަލާނގެ އާޔަތްތައް މީސްތަކުންނަށް ބަޔާންކޮށްދެއްވަނީ އެއުރެން ހަނދުމަކުރުމަށްޓަކައެވެ. (221)","މާތް الله އަށް އީމާންނުވާ އަދި ބުދަށް އަޅުކަންކުރާ އަންހެނުން އިސްލާމްދީނަށް ނުވަންނަނީސް ، ތިޔަބައިމީހުން އެބައިމީހުންނާ ކައިވެނި ނުކުރާށެވެ. ކާފަރު އަންހެންމީހާ ރީތިވެފައި، ތިޔަބައިމީހުންނަށް އޭނާގެ ރީތިކަން ރަނގަޅުވިޔަސް، ޝިރުކުކުރާ ކާފިރު މިނިވަން އަންހެނަކަށްވުރެ މާތް الله އަށް އީމާންވާ އަޅު އަންހެނަކު މާ ރަނގަޅެވެ. ﴿وَلَا تُنكِحُوا۟ ٱلْمُشْرِكِينَ حَتَّىٰ يُؤْمِنُوا۟ ۚ وَلَعَبْدٌ مُّؤْمِنٌ خَيْرٌ مِّن مُّشْرِكٍ وَلَوْ أَعْجَبَكُمْ ۗ﴾ މުޝްރިކުންނާއި އަހުލުކިތާބީން އިސްލާމްދީނަށް ނުވަންނަނީސް އެބައިމީހުންނާ ތިޔަބައިމީހުންގެ އަންހެންދަރީން ކައިވެނިކޮށްނުދޭށެވެ. ކާފަރު ފިރިހެނާގެ ރީތިކަމާ މުދާވެރިކަމަށްޓަކައި ތިޔަބައިމީހުންނަށް އޭނާ ރަނގަޅުވިޔަސް، ޝިރުކުކުރާ ކާފަރު މިނިވަން ފިރިހެނަކަށްވުރެ މާތް اللهއަށް އީމާންވާ އަޅު ފިރިހެނަކު މާ ރަނގަޅެވެ. ﴿أُو۟لَـٰٓئِكَ يَدْعُونَ إِلَى ٱلنَّارِ ۖ وَٱللَّهُ يَدْعُوٓا۟ إِلَى ٱلْجَنَّةِ وَٱلْمَغْفِرَةِ بِإِذْنِهِۦ ۖ﴾ ތިޔަބައިމީހުން އެބަޔަކާ ކައިވެނިކުރާން އުޅުނު، އަދި އެބައެއްގެ ދަރީންނާ ތިޔަބައިމީހުންގެ އަންހެންދަރީން ކައިވެނި ކޮށްދޭން އުޅުނު މީހުންނީ ކާފިރުކަމާއި ނަރަކައަށް ގޮވާ މީހުންނެވެ. މާތް الله ގޮވައިލައްވަނީ އޭގައި ތިޔަބައިމީހުންގެ ބާއްޖަވެރިކަން ހިމެނޭ ކަންކަމަށެވެ. އެއީ ސުވަރުގެ ވަނުމާއި ފާފަފުއްސެވުމެވެ. މިތާނގައި ﴿بِإِذْنِهِ﴾ ގެ މުރާދަކީ ތައުފީޤު ދެއްވުމާއި މަގުފަހިކޮށްދެއްވުމެވެ. ﴿وَيُبَيِّنُ ءَايَـٰتِهِۦ لِلنَّاسِ لَعَلَّهُمْ يَتَذَكَّرُونَ﴾ މާތް الله އެކަލާނގެ ޙުއްޖަތްތައް މީސްތަކުންނަށް ދައްކަވައި، އާޔަތްތައް ބަޔާންކޮށް ދެއްވަނީ، އެބައިމީހުން ހަނދުމަކޮށް ހެވާއި ނުބައި ވަކިކޮށް ދެނެގަތުމަށެވެ."],["އަދި ޙައިޟާމެދު، ކަލޭގެފާނާ އެއުރެން ސުވާލުކުރެތެވެ. ކަލޭގެފާނު ވިދާޅުވާށެވެ! އެއީ އުނދަގޫ (ލިބެނިވި) ކަމެކެވެ. ފަހެ، ޙައިޟުގެ ދުވަސްވަރުގައި ތިޔަބައިމީހުން އަންހެނުންނާ ދުރުހެލިވާށެވެ! (އެބަހީ: ޖިމާޢުނުވާށެވެ!) އަދި އެކަނބަލުން ހިނައި ޠާހިރު ވެއްޖައުމަށްދާނދެން ތިޔަބައިމީހުން އެކަނބަލުންނާ ގާތްނުވާށެވެ! ފަހެ އެކަނބަލުން ހިނައި ޠާހިރު ވެއްޖެނަމަ، اللَّه ތިޔަބައިމީހުންނަށް އަމުރުކުރައްވާފައިވާ ފަދައިން އެކަނބަލުން ގާތަށް ތިޔަބައިމީހުން ދާށެވެ! (އެބަހީ: ޖިމާޢުވުން ހުއްދައެވެ.) ހަމަކަށަވަރުން، ގިނަގިނައިން ތައުބާވާ މީހުންދެކެ اللَّه ލޯބިވެ ވޮޑިގެންވެއެވެ. އަދި ޠާހިރުވާ މީހުން ދެކެވެސް އެކަލާނގެ ލޯބިވެވޮޑިގެންވެއެވެ. (222)","އަދި ޙައިޟުގެ ދުވަސްވަރު އަނބީންނާ އެއްދާންކުރުން ހުއްދަތޯ ނުވަތަ ޙަރާމްތޯ އެބައިމީހުން ކަލޭގެފާނުގެ އަރިހުގައި ސުވާލުދަންނަވައެވެ. ކަލޭގެފާނު ވިދާޅުވާށެވެ. ޙައިޟަކީ ހަޑި، އަދި ދެމަފިރީންނަށް ގެއްލުން ހުރި އެއްޗެކެވެ. އެހެންކަމުން، ޙައިޟުގެ ދުވަސްވަރު އަނބީންނާ އެއްދާންކުރުމުން ދުރުހެލިވާށެވެ. މާނައީ އެކަނބަލުން ޙައިޟުން ޠާހިރުވެ ހިނައިގަންނާންދެން ތިޔަބައިމީހުން އެކަނބަލުންނާ އެއްދާން ނުކުރާށެވެ. އެކަނބަލުން ޙައިޟުން ޠާހިރުވެ ހިނައިގަތުމުން، الله ހުއްދަ ކުރެއްވި ގޮތަށް އެކަނބަލުންނާ އެއްދާން ކުރާށެވެ. ﴿وَلَا تَقْرَبُوهُنَّ حَتَّىٰ يَطْهُرْنَ ۖ فَإِذَا تَطَهَّرْنَ فَأْتُوهُنَّ مِنْ حَيْثُ أَمَرَكُمُ ٱللَّهُ﴾ އެ ކަނބަލުން ޙައިޟުން ޠާހިރުވެ ހިނައިގަންނަންދެން ތިޔަބައިމީހުން ޖިމާޢުވުމަށްޓަކައި އެކަނބަލުންނާއި ގާތްނުވާށެވެ. ދެން، އެކަނބަލުން ޠާހިރުވެ ހިނައިގަތުމުން، މާތް الله ތިޔަބައިމީހުންނަށް ހުއްދަކުރެއްވި ތަނުން ތިޔަބައިމީހުން އެކަނބަލުންނާ ގާތަށް ދާށެވެ. (އެބަހީ ޖިމާޢުވާށެވެ.) އެއީ ފަރުޖެވެ. (ދަރިން ވިހާ ތަނެވެ.) (ނަޖިހާއި މުޑުދާރުކަމުގެ ތަންކަމުގައިވާ) ފުރަގަސްފަރާތެއް ނޫނެވެ. ﴿إِنَّ ٱللَّهَ يُحِبُّ ٱلتَّوَّ‌ٰبِينَ وَيُحِبُّ ٱلْمُتَطَهِّرِينَ﴾ ފާފަތަކުން ތައުބާވާ، ނަޖިސް އަދި ހަޑިމުޑުދާރު ކަންކަމުން ދުރުހެލިވާ މީހުންނަށް މާތް الله ލޯބިވެވޮޑިގަންނަވައެވެ."],["ތިޔަބައިމީހުންގެ އަނބިންނީ، ތިޔަބައިމީހުންނަށްވާ ދަނޑުބިމެކެވެ. ފަހެ ތިޔަބައިމީހުން ބޭނުންފަދައަކުން ތިޔަބައިމީހުންގެ ދަނޑުބިމަށް އަންނާށެވެ! (އެބަހީ: ނަސްލު އުފެދުމުގެ މަގު ޚިޔާރުކުރާށެވެ.) އަދި ތިޔަބައިމީހުންގެ އަމިއްލަ ނަފްސުތަކަށްޓަކައި (ހެޔޮކަންތައް) އިސްކުރާށެވެ! އަދި ތިޔަބައިމީހުން اللَّه އަށް ތަޤްވާވެރިވާށެވެ! އަދި ހަމަކަށަވަރުން، ތިޔަބައިމީހުންނީ އެކަލާނގެއާ ބައްދަލުވާނޭ ބަޔަކުކަން ތިޔަބައިމީހުން ދަންނާށެވެ! އަދި މުއުމިންތަކުންނަށް ކަލޭގެފާނު އުފާވެރިކަމުގެ ޚަބަރު ދެއްވާށެވެ. (223)",'އަންހެނުންނަކީ ތިޔަބައިމީހުންގެ ދަރިފަސްކޮޅު ދެމިގެން ދިއުމުގެ މަގެވެ. ތިޔަބައިމީހުންގެ ދަރީން އުފެދެނީ އެކަނބަލުންގެ ރަޙިމުގައެވެ. އެހެންކަމުން، ތިޔަބައިމީހުންގެ އަނބީންނާ ތިޔަބައިމީހުން ބޭނުން ގޮތަކަށް އެއްދާންކުރާށެވެ. ކޮޅަށް ތިބެގެނާއި، އިށީނދެ ތިބެގެނާއި، އޮށޯވެ ތިބެގެނެވެ. ޝަރުޠަކީ ފުރަގަސް ފަރާތް ބޭނުން ނުކުރުމެވެ. عَنْ أَبِي هُرَيْرَةَ، قَالَ قَالَ رَسُولُ اللَّهِ صلى الله عليه وسلم ‏ "‏ مَلْعُونٌ مَنْ أَتَى امْرَأَتَهُ فِي دُبُرِهَا ‏"‏ ‏. (سنن أبي داود، كتاب النكاح، باب في جامع النكاح)‏ (އަބޫހުރައިރާ رضي الله عنه ގެ އަރިހުން ރިވާވެގެން ވެއެވެ. ރަސޫލު ﷲ ﷺ ޙަދީޘުކުރެއްވިއެވެ. ”އެމީހެއްގެ އަނބިމީހާގެ ފުރަގަސް ފަރާތް ބޭނުންކުރި މީހެއްގެ މައްޗަށް މާތް ﷲގެ ލަޢުނަތް ހުށްޓެވެ.“) (ސުނަނު އަބީދާވޫދް، ޙަދީޘު: 2162) ﴿ وَقَدِّمُوا۟ لِأَنفُسِكُمْ ۚ وَٱتَّقُوا۟ ٱللَّهَ وَٱعْلَمُوٓا۟ أَنَّكُم مُّلَـٰقُوهُ ۗ وَبَشِّرِ ٱلْمُؤْمِنِينَ﴾ އާޚިރަތަށް ޓަކައި ހެޔޮ ޢަމަލު އިސްކުރާށެވެ. އަދި ތިޔަބައިމީހުންގެ ވެރިރަސްކަލާނގެއަށް ބިރުވެތިވާށެވެ. އަދި ތިޔަބައިމީހުން އެކަލާނގެ ޙަޟްރަތަށް އެނބުރި ގޮސް، ތިޔަބައިމީހުން ކުޅަ ޢަމަލުތަކުގެ ޖަޒާ ދެއްވާނެކަން ޔަޤީންކުރާށެވެ. އަދި މުއުމިނުންނަށް ހުރި މަތިވެރި ކާމިޔާބީގެ އުފާވެރިކަމުގެ ޚަބަރު އެބައިމީހުންނަށް ދެއްވާށެވެ.'],["ތިޔަބައިމީހުންގެ ހުވާތަކުން ތިޔަބައިމީހުން ހެޔޮކަންތައް ކުރުމަށާއި، ތަޤްވާވެރި ވެރިވުމަށާއި، މީސްތަކުންގެ މެދުގައި ޞުލްޙަ މަސަލަސްކަން ޤާއިމްކުޅައުމަށް އެޅޭ ހުރަހެއްކަމުގައި، اللَّه ގެ ނަންފުޅު ތިޔަބައިމީހުން ނުލާށެވެ! اللَّه އީ، މޮޅަށް އައްސަވާވޮޑިގެންވާ، މޮޅަށް ދެނެވޮޑިގެންވާ ރަސްކަލާނގެއެވެ. (224)","މާތް الله ގަންދީ ހުވާކުރުން އެއީ ތިޔަބައިމީހުން ހެޔޮ ކަންކަމަށް ހޭދަކުރުމާއި، އަޅުކަންކޮށް الله އަށް ކިޔަމަންތެރިވުމާއި، މީސްތަކުންގެ މެދުގައި ޞުލްޙަކުރުން ފަދަ ހެޔޮ ޢަމަލު ކުރުމަށް އެޅޭ ހުރަހަކަށް ނަހަދާށެވެ. މިސާލަކަށް ތިޔަބައިމީހުން ކުރެ މީހަކު: އަހަރެން މިވެނި ކަމެއް ނުކުރުމަށް މާތް الله ގަންދީ ހުވާކޮށްފީމެވެ. އަދި އަހަރެންގެ ހުވަޔާ އެއްގޮތަށް އަހަރެން ޢަމަލުކުރާން ބޭނުމެވެ. މިފަދަ ޢިބާރާތެއް ބޭނުން ކުރުމުން މާތް الله އެއީ އެ ހެޔޮ ޢަމަލު ކުރުމަށް އެޅޭ ހުރަކަށް ވާ ކަހަލައެވެ. އަދި ކިއެއްތަ ތިޔަބައިމީހުން ހެޔޮ ޢަމަލުކުރާށެވެ. އަދި ތިޔަބައިމީހުންގެ ހުވަޔަށް ކައްފާރާ ދޭށެވެ. މާތް اللهއީ ތިޔަބައިމީހުންގެ ވާހަކަތައް މޮޅަށް އަޑުއައްސަވާ، ތިޔަބައިމީހުންގެ ޙާލަތު މޮޅަށް ދެނެވޮޑިގެންވާ ރަސްކަލާނގެއެވެ."],["ތިޔަބައިމީހުންގެ ހުވާތަކުގައި، ޤަޞްދަކާ ނުލައި ބުނާ ބަސްތަކަކުން اللَّه ތިޔަބައިމީހުންނަށް ޢުޤޫބާތެއް ނުދެއްވާނެއެވެ. އެހެނެއްކަމަކު ތިޔަބައިމީހުން ހިތުގެ ޤަޞްދާއެކު ކުރާ ހުވަޔަށް (އެ ހުވަޔާ ޚިލާފުވެއްޖެނަމަ) އެކަލާނގެ ތިޔަބައިމީހުންނަށް ޢުޤޫބާތް ދެއްވާނެއެވެ. اللَّه އީ، ގިނަގިނައިން ފާފަފުއްސަވާ، ޙަލީމްވަންތަ ރަސްކަލާނގެއެވެ. (225)","ހުވައިކުރުމުގެ ގަސްތަކާ ނުލައި ތިޔަބައިމީހުންގެ ދޫމައްޗަށް އަންނަ އެއްޗަކަށް މާތް الله ތިޔަބައިމީހުންނަށް ޢުޤޫބާތް ނުދެއްވާނެއެވެ. މީގެ މިސާލަކީ މީހަކު ވާހަކަ ދައްކާއިރު ހުވާކުރުމުގެ ގަސްތެއް ނެތި لا والله، أي والله ފަދަ ބަސްތައް ބޭނުންކުރުމެވެ. މާތް الله ތިޔަބައިމީހުންނަށް ސަޒާ ދެއްވާނީ ކަނޑައެޅިގެން ދޮގު ހުވައި ކުރުމުންނެވެ. މާތް اللهއީ ގިނައިން ފާފަ ފުއްސަވާ، ފާފަވެރީންނަށް ޢުޤޫބާތް ދެއްވުން އަވަސް ނުކުރައްވާ ރަސްކަލާނގެއެވެ."],["އެއުރެންގެ އަނބިންނާމެދު (ޖިމާޢުނުވުމަށް) ހުވާކުރާ މީހުންނަށް އިންތިޒާރުކުރުން ވަނީ، ހަތަރު މަސްދުވަހަށެވެ. ފަހެ، އެއުރެން (ޖިމާޢުވުމަށް) އެނބުރި ރުޖޫޢަވެއްޖެނަމަ، ހަމަކަށަވަރުން، اللَّه އީ، ގިނަގިނައިން ފާފަފުއްސަވާ، ރަޙީމްވަންތަ ރަސްކަލާނގެއެވެ. (226)","އަނބީންނަށް ގެއްލުންދިނުމުގެ ގޮތުން، އެބައިމީހުންގެ އަނބީންނާ އެކު އެއްދާން ނުކުރާނެ ކަމަށް ބުނެ ހުވާ ކުރާ މީހުން ހަތަރު މަސް ދުވަހަށް ބަލާހުށި ކަމެވެ. ފަހެ، އެމީހުންގެ ހުވަޔަށް ކައްފާރާ ދީ، އެ މުއްދަތުގެ ތެރޭގައި އެބައިމީހުންގެ ހެޔޮ ވިސްނުމަށް އެނބުރި އަތުވެއްޖެ ނަމަ، މާތް الله އެމީހުންނަށް ޢަފޫކުރައްވައި، އެކުރި ކުށަށް މާފު ދެއްވާނެއެވެ. الإيلاء އީލާ ކުރުމަކީ އަނބިމީހާއަށް ގެއްލުންދީ ލަނޑުދިނުމުގެ ގޮތުން އޭނާއާ އެއްދާންނުކުރާނެ ކަމަށް ހުވާކުރުމެވެ. މިއީ ޖާހިލުންގެ ޢަމަލެކެވެ."],["އަދި، އެއުރެން ވަރިކުރުމަށް ޤަޞްދުކޮށްފިނަމަ، ފަހެ، ހަމަކަށަވަރުން، اللَّه އީ، މޮޅަށް އައްސަވާވޮޑިގެންވާ، މޮޅަށް ދެނެވޮޑިގެންވާ ރަސްކަލާނގެއެވެ. (227)","އެމީހުން އެމީހުންގެ ހުވައިމަތީ ދެމިތިބެ، އެއްދާން ނުކުރިނަމަ، ދެން އޮތީ ދެމީހުން ވަކިވެ، ވަރިވުމެވެ. އޭނާ އަމިއްލައަށް ވަރިކުރާނީއެވެ. ނުވަތަ ޙާކިމާ އޭނާގެ ފަރާތުން ވަރިކުރާނީއެވެ. މާތް الله އީ އެބައިމީހުންގެ ވާހަކަތައް މޮޅަށް އަޑުއައްސަވާ، އަދި އެބައިމީހުންގެ ނިޔަތް މޮޅަށް ދެނެވޮޑިގަންނަވާ ރަސްކަލާނގެއެވެ."],["އަދި، ވަރިކޮށްފައިވާ އަންހެނުން، އެކަނބަލުންގެ އަމިއްލަ ނަފްސުތަކާއިގެން ތިން قُرء ވަންދެން އިންތިޒާރު ކުރާހުށިކަމެވެ! (قُرء އަކީ، ޙައިޟު ނުވަތަ ޠުހްރެވެ.) އަދި، އެކަނބަލުން، اللَّه އަށާއި، އާޚިރަތް ދުވަހަށް، އީމާންވާ ކަމުގައިވާނަމަ، އެކަނބަލުންގެ ރަޙިމްތަކުގައި اللَّه އުފައްދަވާފައިވާ އެއްޗެއް (އެބަހީ: ޙައިޟުވުމާއި ބަލިވެއިނުންފަދަ ކަންތައް) ވަންހަނާކުރުން އެކަނބަލުންނަށް ހުއްދައެއް ނުވާނެތެވެ. އަދި، އެއުރެން އިޞްލާޙުކުރުމަށް އެދޭނަމަ، ޢިއްދައިގެ ދުވަސްވަރުގައި އެކަނބަލުން ކާވެންޏަށް އަނބުރައި ގެނައުން އެކަނބަލުންގެ ފިރީންނަށް ޙައްޤުވެގެން ވެއެވެ. އަދި ޝަރްޢީ ހަމައިން (ފިރިންނަށް އަދާކުރުން) އެކަނބަލުންގެ މައްޗަށް ވާޖިބުވެގެންވާފަދަ ކަންތައްތައް (ފިރިންގެ ފަރާތުން) އެކަނބަލުންނަށްވެސް ޙައްޤުވެގެން ވެއެވެ. އަދި އެކަނބަލުންގެ މައްޗަށް ފިރިހެނުންނަށް ދަރަޖައެއް ލިބިގެންވެއެވެ. اللَّه އީ، ޢަޒީޒުވަންތަ، ޙަކީމްވަންތަ ރަސްކަލާނގެއެވެ. (228)","ފިރިމީހާއާ އެއްދާންކުރުމަށްފަހު ވަރިވީ އަންހެނާގެ މައްޗަށް ތިން ޙައިޟު އިންތިޒާރުކުރުން ވާޖިބުވެގެން ވެއެވެ. އެއީ އޭނާގެ ޢިއްދައެވެ. ދެން އެއަށް ފަހު މީހަކާ އިނުން އޭނާއަށް ހުއްދައެވެ. ﴿وَلَا يَحِلُّ لَهُنَّ أَن يَكْتُمْنَ مَا خَلَقَ ٱللَّهُ فِىٓ أَرْحَامِهِنَّ إِن كُنَّ يُؤْمِنَّ بِٱللَّهِ وَٱلْيَوْمِ ٱلْءَاخِرِ ۚ﴾ މިގޮތަށް ވަރިވީ އަންހެނުންނަށް، އެކަނބަލުން މާބަނޑު ނަމަ، ޢިއްދަ ކުރުކުރުމުގެ ބޭނުމުގައި، އަދި ރުޖޫޢަ ކުރުމަށް ފިރިމީހާއަށް ލިބޭ ޙައްޤު ގެއްލުވާލުމަށް ޓަކައި، ބަލިވެއިންކަން ސިއްރުކުރުން ހުއްދަ ނުވާނެއެވެ. އެކަނބަލުން މާތް اللهއަށް އީމާންވެ، އެކަލާނގެ ޙަޟްރަތަށް އެނބުރިދާން ޖެހޭކަން ޤަބޫލުކުރާނަމައެވެ. ﴿وَبُعُولَتُهُنَّ أَحَقُّ بِرَدِّهِنَّ فِى ذَ‌ٰلِكَ إِنْ أَرَادُوٓا۟ إِصْلَـٰحًا ۚ﴾ އެކަނބަލުންގެ ފިރީން، އެކަނބަލުންނަށް ހެޔޮއެދޭނަމަ، އަދި ގެއްލުން ދޭން ބޭނުންނުވާނަމަ، ޢިއްދައިގެ މުއްދަތުގެ ތެރޭގައި ރުޖޫޢަކޮށް، އެމީހުންގެ ރައްކާތެރިކަމުގެ ދަށަށް އެކަނބަލުން އަނބުރައި ގެންދިއުން އެއީ އެމީހުންނަށް އޮތް ޙައްޤެކެވެ. ﴿وَلَهُنَّ مِثْلُ ٱلَّذِى عَلَيْهِنَّ بِٱلْمَعْرُوفِ ۚ وَلِلرِّجَالِ عَلَيْهِنَّ دَرَجَةٌ ۗ﴾ މާނައީ ފިރީންނަށް ލިބިގެންވާ ވަރަށް އަނބީންނަށް ޙައްޤު ލިބިގެންވެއެވެ. އަދި ދެމަފިރީން ހެޔޮގޮތުގައި އެކުގައި ދިރިއުޅުމަށްޓަކައި، އަނބީންގެ މައްޗަށް ފިރީން އަދާކުރަންޖެހޭ ވާޖިބާ އެއްވަރަށް ފިރީންގެ މައްޗަށް އަނބީންގެ ވާޖިބުތައް ވެއެވެ. އަދި ފިރިހެނުންނަށް އަންހެނުންގެ މައްޗަށް ޙާއްޞަ ކަމެއް ވެއެވެ. އެއީ، އެކަނބަލުންގެ ހުރިހާ ކަމެއް ބެލެހެއްޓުމާއި، ޚަރަދުކުރުމާއި، އިޙްސާންތެރިވުމެވެ. މިތާނގައި އަންހެނުންގެ މައްޗަށް ފިރިހެނުންނަށް އިތުރު ދަރަޖައެއް ވާ ވާހަކައިގައި އަންގަވައިފައި މިއޮތް ދަރަޖައަކީ އެއީ ޝަރަފު މަތިވާ ދަރަޖައެއް ނޫނެވެ. ތަކްލީފުގެ ދަރަޖަ މަތިވީ ވާހަކައެވެ. އެހެނީ الله ގެ ޙަޟްރަތުގައި ފިރިހެނާއަށްވުރެ އަންހެނާގެ ދަރަޖަ މަތިވުންވެސް އެކަށީގެން ވެއެވެ. މާތް الله ﴿إِنَّ أَكْرَمَكُمْ عِندَ ٱللَّهِ أَتْقَىٰكُمْ ۚ﴾ (ތިޔަބައިމީހުންކުރެ އެންމެ މާތް މީހަކީ އެންމެ ތަޤްވާވެރި މީހާއެވެ.) މިފަދައިން ވަޙީކުރައްވައިފައި ވާތީއެވެ. ﴿وَٱللَّهُ عَزِيزٌ حَكِيمٌ﴾ الله އީ އެކަލާނގެ އަށް އުރެދޭ މީހުންނަށް ޢުޤޫބާތްދެއްވުމުގައި ގަދަ ކީރިތިވަންތަ، އަދި އެކަލާނގެ ކުރައްވާ ކަންކަމުގައްޔާއި، ނިންމަވާ ނިންމެވުން ތަކުގައި ޙިކްމަތްވަންތަ ރަސްކަލާނގެއެވެ."],["ވަރިކުރުން އޮތީ ދެފަހަރުއެވެ. ދެންއޮތީ ހެޔޮގޮތުގައި (އެކަނބަލުންނާ) އިނދެގެން އުޅުމެވެ. ނުވަތަ ހެޔޮކޮށް ހިތުމާއެކު (އެކަނބަލުން) ދޫކޮށްލުމެވެ. އަދި، އެ ދެމީހުން، اللَّه ކަނޑައަޅުއްވާފައިވާ ޙުކުމްތައް ޤާއިމްނުކުރެވިދާނެކަމަށް ބިރުގަންނަނަމަ މެނުވީ، އެކަނބަލުންނަށް ތިޔަބައިމީހުން ދީފައިވާ ތަކެތީގެ ތެރެއިން އެއްޗެއް ތިޔަބައިމީހުން އަތުލުން ތިޔަބައިމީހުންނަކަށް ޙަލާލުވެގެނެއް ނުވެއެވެ. اللَّه ކަނޑައަޅުއްވާފައިވާ ޙުކުމްތައް އެ ދެމީހުންނަށް ޤާއިމްނުކުރެވޭނެކަމަށް ތިޔަބައިމީހުން ބިރުގަންނަނަމަ، ފަހެ، އެކަނބުލޭގެ ވަރިވުމަށް އެއްޗެއްދިނުމާއި، ދިންއެއްޗެއް ހިފުމުގައި، އެ ދެމީހުންގެ މައްޗަކަށް ކުށެއްނެތެވެ. އެއީ (އެކަންކަމާމެދު) اللَّه ކަނޑައަޅުއްވާފައިވާ އިންތަކެވެ. ފަހެ، އެ އިންތައް ފަހަނަޅައި ތިޔަބައިމީހުން ނުދާށެވެ! އަދި اللَّه ކަނޑައަޅުއްވާފައިވާ އިންތައް ފަހަނަޅައިދާ މީހުން (ދަންނާށެވެ!) ފަހެ، އެއުރެންނީ ހަމަ އަނިޔާވެރިންނެވެ. (229)","ފިރިމީހާއަށް އެ ވަރިއަށް ފަހު ރުޖޫޢު ކުރުމުގެ ޙައްޤު އޮންނަ ޝަރުޢީ ވަރި ކުރެވޭނީ ދެ ފަހަރުއެވެ. އެ ދެ ފަހަރަށް ފަހު އޭނާއަށް ރުޖޫޢުކުރުމުގެ ޙައްޤު ނުއޮންނާނެއެވެ. ﴿فَإِمْسَاكٌۢ بِمَعْرُوفٍ أَوْ تَسْرِيحٌۢ بِإِحْسَـٰنٍ ۗ﴾ އެއަށް ފަހު އޭނާއަށް އަނބިމީހާ އޭނާގެ ޒަވާޖީ ޙަޔާތަށް އަނބުރައި ގެނެވިދާނެއެވެ. ނުވަތަ އޭނާގެ ޙައްޤަށް އަރައިނުގަނެ، އޭނާއާ ހުތުރުގޮތުގައި މުޢާމަލާތް ނުކޮށް، ރިވެތި ގޮތުގައި ދޫކޮށްލެވިދާނެއެވެ. ﴿وَلَا يَحِلُّ لَكُمْ أَن تَأْخُذُوا۟ مِمَّآ ءَاتَيْتُمُوهُنَّ شَيْـًٔا إِلَّآ أَن يَخَافَآ أَلَّا يُقِيمَا حُدُودَ ٱللَّهِ ۖ﴾ ތިޔަބައިމީހުން އަނބީންނަށް ރަނުގެ ގޮތުގައި ދީފައިވާ ފައިސާއިން އެއްވެސް މިންވަރެއް ނެގުން ތިޔަބައިމީހުންނަށް ހުއްދަވެގެން ނުވެއެވެ. ދެމީހުންނަށް ޞުލްޙަ ނުވެވޭނެކަމާއި، ދެމީހުން ވަކިވުން ނޫން އެހެން ގޮތެއް ނެތްކަން ތިޔަބައިމީހުންނަށް އެނގިއްޖެ ޙާލަތުގައި ކުރެވޭ ޚުލްޢަކުން މެނުވީއެވެ. ﴿فَإِنْ خِفْتُمْ أَلَّا يُقِيمَا حُدُودَ ٱللَّهِ فَلَا جُنَاحَ عَلَيْهِمَا فِيمَا ٱفْتَدَتْ بِهِۦ ۗ﴾ އޭ ޙާކިމުންނޭވެ! އެ ދެމީހުން الله އެންގެވިގޮތަށް ތަބަޢަނުވާނެކަން ތިޔަބައިމީހުންނަށް ޔަޤީންވެއްޖެ ނަމަ، އަދި އަނބިމީހާ ފިރިމީހާ ކުރެން ވަރި ހޯދާން، އޭނާގެ ކައިވެނީގެ ރަނުން ބައެއް ފިރިމީހާއަށް ދޫކޮށްލާން އެދޭނަމަ އެގޮތަށް ހެދުމަކުން މައްސަލައެއް ނެތެވެ. ﴿تِلْكَ حُدُودُ ٱللَّهِ فَلَا تَعْتَدُوهَا ۚ وَمَن يَتَعَدَّ حُدُودَ ٱللَّهِ فَأُو۟لَـٰٓئِكَ هُمُ ٱلظَّـٰلِمُونَ﴾ މިއީ މާތް اللهގެ ޙުކުމްތަކާއި އެކަލާނގެ ޝަރީޢަތެވެ. ތިޔަބައިމީހުން އެއާ ޚިލާފުވެ އޭގައި ކަނޑައަޅައިފައިވާ ޙައްދުތައް ފަހަނައަޅައި ނުދާށެވެ. މާތް الله ގެ ޙުކުމާ ޚިލާފުވެއްޖެ މީހާއީ އަމިއްލަ ނަފުސަށް އަނިޔާވެރިވެ، މާތް الله ގެ ޢަޛާބަށް އަމިއްލަ އަށް ހުށަހޮޅިގަތް މީހެކެވެ."],["ދެން (ތިންވަނަ ފަހަރަށް) އެކަނބުލޭގެ ވަރިކޮށްފިނަމަ، އެއަށްފަހު، އެކަނބުލޭގެ އެހެން ފިރިޔަކާ ކާވެނިކޮށްފުމަށް ދާނދެން އޭނާއަކަށް (އެބަހީ: ތިންފަށްކުޅަ ފިރިޔާއަށް) އެކަނބުލޭގެ ޙަލާލެއް ނުވާނެތެވެ. ދެން (ފަހުން އިން) ފިރިމީހާ، އެ އަންހެނާ ވަރިކޮށްފިނަމަ، (ކުރިން ވަރިކުރި) ފިރިހެނާއާއި، އެ އަންހެންމީހާއާއި، ދެމީހުން އަލުން އިނުމުގައި އެ ދެމީހުންގެ މައްޗަކަށް ކުށެއްނެތެވެ. އެއީ اللَّه އަންގަވާފައިވާ ޙުކުމްތައް ޤާއިމްކޮށްގެން އުޅެވިދާނެކަމަށް އެ ދެމީހުންނަށް ހީވާނަމައެވެ. އަދި، އެއީ (މިކަމާމެދު) اللَّه ކަނޑައަޅުއްވާފައިވާ ޙުކުމްތަކެވެ. އެ ޙުކުމްތައް އެކަލާނގެ ބަޔާންކޮށްދެއްވަނީ (އެ ޙުކުމްތައް) ދެނެގަންނާނޭ ބަޔަކަށެވެ. (230)","ތިންވަނަ ވަރިކޮށްފިނަމަ، އަންހެންމީހާ އެހެން މީހަކާ އިނދެ އެމީހާއާއެކު އެއްދާންކުރުމަށް ފަހު މެނުވީ އޭނާއަށް އެއަންހެން މީހާ ހުއްދަނުވާނެއެވެ. އޭގެ ބޭނުމަކީ އަންހެންމީހާއަށް ތަކުރާރުކޮށް އިހާނެތިކޮށް ހިތުން ހުއްޓުވުމެވެ، އަދި އަނބިމީހާ ފުރަތަމަ ފަހަރު، ދެވަނަ ފަހަރު، އަދި އެންމެ ފަހުން ތިންވަނަ ފަހަރު ވަރިކުރީތީ ފިރިހެންމީހާއަށް އޭނާ އެކުރި ކަމުގެ ނުބައިކަން އިޙްސާސްކޮށްދިނުމެވެ. އޭނާ ފުރަތަމަ ދެފަހަރު ލިބުނު އަދަބުން ފިލާވަޅު ލިބިނުގަނެ ތިންވަނަ ފަހަރު ވަރި ކުރުމުން އެދެމީހުން އެކުގައި ވޭތިކުރާ ޙަޔާތް ކެތްނުކުރެވޭ ޖަޙީމަކަށް ބަދަލުވި ކަހަލައެވެ. މިއީ ތިމާގެ އަނބިމީހާއާ އެކު ޙަޔާތް ވޭތިކުރާން ބޭނުންމީހާ ތިންވަނަ ފަހަރު ވަރިކުރުން ހުއްޓުވާން އަޅާ ފިޔަވަޅެކެވެ. އެހެނީ، މުރުއްވަތްތެރި ފިރިހެނަކު އޭނާގެ އަނބިމީހާ އެހެން ފިރިހެނަކާ އެކު ރޭކުރާކަށް ނުރުހޭނެއެވެ. ﴿فَإِن طَلَّقَهَا فَلَا جُنَاحَ عَلَيْهِمَآ أَن يَتَرَاجَعَآ إِن ظَنَّآ أَن يُقِيمَا حُدُودَ ٱللَّهِ ۗ وَتِلْكَ حُدُودُ ٱللَّهِ يُبَيِّنُهَا لِقَوْمٍ يَعْلَمُونَ﴾ ދެވަނައަށް އިން މީހާ އެއަންހެންމީހާ ވަރިކޮށް، އޭނާގެ ޢިއްދަ ހަމަވުމުން، އެއަންހެންމީހާ ފުރަތަމަ ފިރިމީހާ ގާތަށް އެނބުރި ދިއުމަކުން މައްސަލައެއް ނެތެވެ. އެދެމީހުންވެސް الله ގެ ޙުކުމްތަކާ އެއްގޮތަށް ޢަމަލުކުރާ ނަމައެވެ. މިއީ ވިސްނާބަޔަކަށް މާތް الله ބަޔާންކޮށްދެއްވާ އެކަލާނގެ ޝަރީޢަތާއި ޢަދުލުވެރި ޙުކުމްތަކެވެ. މާތް الله ގެ ވަޙީބަސްފުޅު ﴿فَإِن طَلَّقَهَا﴾ ގައި ވަނީ ދެވަނަ ފިރިމީހާގެ ވާހަކައެވެ.ފުރަތަމަ ފިރިމީހާއެއް ނޫނެވެ. މާނައީ އެ އަންހެންމީހާއަށް ދެވަނަ ފިރިމީހާ ފުރަތަމަ ފިރިމީހާ އަށްވުރެ ނުބައިކަމަށް ފެނި، ފުރަތަމަ ފިރިމީހާ ގާތަށް އެނބުރި ދާން ބޭނުންވެއްޖެ ނަމަ، އެއީ މައްސަލައެއް އޮތް ކަމެއް ނޫނެވެ. އެހެނީ، ލޮލު ރޯގާ ޖެހުން ލޯ އަނދިރިވުމަށްވުރެ ރަނގަޅެވެ. މީހަކު ބުނި ފަދައިންނެވެ. وَعِنْدَ ذِكْرِ اْلعَمَى يُسْتَحْسَنُ الْعَوَرُ(ލޯއަނދިރިވުމުގެ ވާހަކަ ދެއްކޭ ތަނެއްގައި ލޯ އަވަރުވުމުގެ ވާހަކަ އެއީ ރަނގަޅު ވާހަކައަކަށް ވާނެއެވެ.)"],["ތިޔަބައިމީހުންގެ އަނބިން ވަރިކޮށް އެކަނބަލުންގެ ޢިއްދަ ހަމަވާން ގާތްވެއްޖެނަމަ، ހެޔޮގޮތުގައި ތިޔަބައިމީހުން އެކަނބަލުން (ރުޖޫޢަކޮށް) ހިފަހައްޓާށެވެ! ނުވަތަ، ހެޔޮގޮތުގައި އެކަނބަލުން ދޫކޮށްލާށެވެ! އަދި، ގެއްލުންދިނުމުގެ ގޮތުން އަނިޔާވެރިވުމަށްޓަކައި އެކަނބަލުން ނުހިފަހައްޓާށެވެ! އަދި، އެކަން އެގޮތަށް ކޮށްފިމީހާ (ދަންނާށެވެ!) ފަހެ، އެމީހާގެ އަމިއްލަ ނަފްސަށް އަނިޔާކޮށްފިކަން ކަށަވަރެވެ. އަދި، اللَّه ގެ އާޔަތްތައް އެއީ ފުރައްސާރައެއްކަމުގައި ތިޔަބައިމީހުން ނަހަދާށެވެ! އަދި، ތިޔަބައިމީހުންނަށް اللَّه ދެއްވި ނިޢުމަތާއި، އަދި، ފޮތާއި، ޙިކްމަތުގެ ތެރެއިން ތިޔަބައިމީހުންނަށް ބާވައިލެއްވި ތަކެތި، ތިޔަބައިމީހުން ހަނދުމަކުރާށެވެ! އެކަލާނގެ އެއިން ތިޔަބައިމީހުންނަށް ނަސޭހަތް ވަޙީކުރައްވައެވެ. އަދި، ތިޔަބައިމީހުން، اللَّه އަށް ތަޤްވާވެރިވާށެވެ! އަދި، ހަމަކަށަވަރުން، اللَّه އީ، ކޮންމެކަމެއް މޮޅަށް ދެނެވޮޑިގެންވާ ރަސްކަލާނގެކަން ތިޔަބައިމީހުން ދަންނާށެވެ! (231)","ތިޔަބައިމީހުން ރުޖޫޢަކުރެވޭ ވަރިއަކުން ވަރިކުރުމަށް ފަހު، އަނބިމީހާގެ ޢިއްދަ ހަމަވުމާ ކައިރިވުމުން، ގެއްލުމެއް އަދި އަނިޔާ އެއް ދިނުމެއް ނެތި ކައިވެނި ރުޖޫޢު ކުރާށެވެ. ނުވަތަ ޢިއްދަ ހަމަވާންދެން އޭނާއަށް އިތުރު ގެއްލުމެއް ދިނުމެއް ނެތި ދޫކޮށްލާށެވެ. އެއީ، މިތާނގައި މިދެކެވެނީ ވަރިކުރެވިފައިވާ އަތްނބެއްގެ ވާހަކައަށް ވާތީއެވެ. إمساك ބޭނުންކުރެވިފައި އެވަނީ ރުޖޫޢަ ކުރުމަށެވެ. އަދި تسريح ބޭނުންކުރެވިފައި އެވަނީ، ދޫކޮށްލުމަށެވެ. ﴿وَلَا تُمْسِكُوهُنَّ ضِرَارًا لِّتَعْتَدُوا۟ ۚ﴾ އަދި ކައިވެނީ ގެ ރަނުން ބައެއް އަމިއްލަ ނަފްސުގެ ފިދްޔައެއްގެ ގޮތުގައި އެކަނބަލުން އަތުން ހޯދާން، އަނިޔާވެރިވުމުގެ ނިޔަތުގައި، ތިޔަބައިމީހުން އެކަނބަލުންގެ ވަރި ރުޖޫޢު ނުކުރާށެވެ. ﴿ وَمَن يَفْعَلْ ذَ‌ٰلِكَ فَقَدْ ظَلَمَ نَفْسَهُۥ ۚ﴾ އަނބިމީހާއަށް އަނިޔާވެރިވެ، އޭނާއަށް ދީފައިވާ ރަނުން އަމިއްލަ ނަފްސަށް ފިދްޔަ ދިނުމަށް މަޖުބޫރުކުމުގެ ބޭނުމުގައި ކައިވެނި ރުޖޫޢަކުރި މީހާ އޭނާގެ އަމިއްލަ ނަފުސަށް އަނިޔާވެރިވެއްޖެއެވެ. އެއީ، އޭނާ އެނަފްސު މާތް اللهގެ ޢަޛާބަށް ހުށަހެޅީތީއެވެ. ﴿وَلَا تَتَّخِذُوٓا۟ ءَايَـٰتِ ٱللَّهِ هُزُوًا ۚ﴾ ތިޔަބައިމީހުން މާތް الله ގެ ޙުކުމްތަކާ ޚިލާފުވެ، އެޙުކުމްތަކަށް ފުރައްސާރަ ނުކުރާށެވެ. އަދި ތިޔަބައިމީހުން އެކަލާނގެ ޝަރީޢަތާއި ދީނާ ނުބެހޭށެވެ. ﴿وَٱذْكُرُوا۟ نِعْمَتَ ٱللَّهِ عَلَيْكُمْ وَمَآ أَنزَلَ عَلَيْكُم مِّنَ ٱلْكِتَـٰبِ وَٱلْحِكْمَةِ﴾ އަދި މާތް الله ތިޔަބައިމީހުންނަށް ތެދުމަގުދެއްކެވުމުން އެކަލާނގެ ތިޔަބައިމީހުންނަށް ދެއްވި ނިޢުމަތް ހަނދުމަކުރާށެވެ. އަދި ތިޔަބައިމީހުންނަށް ދެއްވި ކީރިތި ޤުރްއާނާއި، މާތް ނަބިއްޔާ ﷺ ގެ ސުންނަތް ހަނދުމަކުރާށެވެ. ﴿يَعِظُكُم بِهِۦ ۚ وَٱتَّقُوا۟ ٱللَّهَ وَٱعْلَمُوٓا۟ أَنَّ ٱللَّهَ بِكُلِّ شَىْءٍ عَلِيمٌ﴾ އެކަލާނގެ ކީރިތި ޤުރްއާނާއި ރަސޫލާ ﷺ ގެ ސުންނަތުން ތިޔަބައިމީހުންނަށް ހަނދުމަކޮށްދެއްވައި، ތިޔަބައިމީހުންގެ ބާއްޖަވެރިކަމާއި ކާމިޔާބީގެ މަގަށް ތިޔަބައިމީހުންނަށް މަގުދައްކަވައެވެ. ފަހެ، ތިޔަބައިމީހުން ކުރާ ޢަމަލުތަކުގައި މާތް الله އަކީ ހުރިހާ ކަމެއް މޮޅަށް ދެނެވޮޑިގަންނަވާ ރަސްކަލާނގެ ކަން ދަނެ އެކަލާނގެއަށް އަށް ބިރުވެތިވާށެވެ. ތިޔަބައިމީހުން ކުރާ ޢަމަލުތަކަށް މާތް الله ޖަޒާދެއްވާނެއެވެ."],["އަދި، ތިޔަބައިމީހުންގެ އަނބިން ވަރިކޮށް އެކަނބަލުންގެ ޢިއްދަ ހަމަވެއްޖެނަމަ، އެކަނބަލުންގެ ފިރީންނާ، އެކަނބަލުން ކާވެނިކުރުމަށް ހުރަސް ނާޅާށެވެ! އެއީ، ހެޔޮގޮތުގައި، (އިނދެގެން އުޅުމަށް) އެއުރެންގެ މެދުގައި، ރުހި އެއްބަސް ވެއްޖެނަމައެވެ. ތިޔަބައިމީހުންކުރެ، اللَّه އަށާއި، އާޚިރަތް ދުވަހަށް އީމާންވާ މީހުންނަށް ނަސޭހަތް ދެއްވާފައިވާގޮތަކީ އެއީއެވެ. ތިޔަބައިމީހުންނަށް އެންމެ ފައިދާހުރި، އަދި، ޠާހިރުކަންބޮޑު ގޮތަކީވެސް އެއީމެއެވެ. (ތިޔަބައިމީހުންނަށް މަޞްލަޙަތު ހުރިގޮތް) اللَّه ދެނެވޮޑިގެންވެއެވެ. ތިޔަބައިމީހުންނަކަށް ނޭނގެތެވެ. (232)",'ތިޔަބައިމީހުން އަނބީން ވަރިކޮށް، ޢިއްދަ ހަމަވުމަށްފަހު، އެކަނބަލުން އެކަނބަލުންގެ ފިރީން ގާތަށް އެނބުރިދާން ބޭނުންނަމަ، އޭ ވަލީވެރިންނޭވެ!، އެކަން މަނާނުކުރާށެވެ. ﴿إِذَا تَرَ‌ٰضَوْا۟ بَيْنَهُم بِٱلْمَعْرُوفِ ۗ﴾ މާނައީ އެދެމީހުންގެ ދެމެދުގައި އޮތް މައްސަލަ ޙައްލުވެ، ދެމީހުންނަށް ކަންކުރެވުނު ގޮތާމެދު ދެރަވެ، ކޮންމެ މީހަކުވެސް الله ރުހިވޮޑިގަންނަވާ ގޮތަށް އަނެކާ ގާތަށް ދާން ރުހިއްޖެ ޙާލަތެއްގައެވެ. މިއާޔަތް ބާވައިލެއްވުނީ މަޢުޤިލް ބިން ޔަސާރް رضي الله عنه އާ ބެހޭގޮތުންނެވެ. އޭނާގެ އުޚްތު މުސްލިމަކާ ކައިވެނިކޮށްދެއްވިއެވެ. ދެން، އެފިރިހެންމީހާ އެކަނބުލޭގެ ވަރިކުރުމަށް ފަހު ޢިއްދަ ހަމަވާންދެން ބެހެއްޓިއެވެ. ފަހުން، އޭނާ އެކަނބުލޭގެ އަނބުރައި ގެންނާން ބޭނުންވިއެވެ. އަދި އެކަނބުލޭގެވެސް އޭނާގެ ގާތަށް ދާން ބޭނުންވިއެވެ. އެހެންވެ، އޭނާ އެކަނބުލޭގެއާ އަލުން ކައިވެނި ކުރާން އެދިގެން އައުމުން މަޢުޤިލު އެކަމާ ދެކޮޅު ހައްދަވައި އޭނާއަށް ވިދާޅުވިއެވެ. "އޭ މިހިރަ ގޮތް ކުޑަ މީހާއެވެ! އަހަރެން ކަލެއަށް މާތްކޮށް ހިތައި އަހަރެންގެ އުޚްތާ ކަލެއާ ކައިވެނިކޮށްދިނުމުން ކަލޭ އޭނާ ވަރިކުރީއެވެ. މާތް الله ގަންދީ ބުނަމެވެ. އޭނާ ދުވަހަކުވެސް ކަލޭގެ ގާތަށް އެނބުރި ނުދާނެއެވެ." ދެން، މާތް الله އެ ދެމީހުން އެކަކު އަނެކަކުގެ ގާތަށް އެނބުރި ދާން އެދޭކަން ދެނެވޮޑިގެން މިއާޔަތް ބާވައިލެއްވީއެވެ. (صحيح البخاري: كتاب الطلاق، باب وبعولتهن أحق بردهن | ޙަދީޘު: 5331) ﴿ذَ‌ٰلِكَ يُوعَظُ بِهِۦ مَن كَانَ مِنكُمْ يُؤْمِنُ بِٱللَّهِ وَٱلْيَوْمِ ٱلْءَاخِرِ ۗ ذَ‌ٰلِكُمْ أَزْكَىٰ لَكُمْ وَأَطْهَرُ ۗ وَٱللَّهُ يَعْلَمُ وَأَنتُمْ لَا تَعْلَمُونَ﴾ މާތް اللهގެ އަމުރުތަކަށް ބޯލެނބުމާއި އެކަލާނގެ ނަހީތަކުން ދުރުވެގަތުމުގެ ފައިދާ ލިބިގަނެ އެގޮތުގައި ހިފަހައްޓާނީ މާތް الله ގެ ޙަޟްރަތަށް އެނބުރި ގޮސް އެކަލާނގެ ޖަޒާއާ ކުރިމަތިލާން ޖެހޭނެކަން ޤަބޫލުކުރާ މީހުންނެވެ. ފާފަތަކަށް އަރައިގަނެ، މާތް اللهގެ ޢަޛާބަށް ހުށަހޮޅިގަތުމަށް ވުރެ ތިޔަބައިމީހުންނަށް އެގޮތް މާ ރަނގަޅެވެ. ތިޔަބައިމީހުންނަށް އެންމެ ރަނގަޅީ ކޮން ޙުކުމްތަކެއް ކަން އެންމެ މޮޅަށް ދެނެވޮޑިގަންނަވަނީ މާތް الله އެވެ. އެހެންކަމުން ތިޔަބައިމީހުން އެކަލާނގެ އަމުރަށް ބޯލަނބާށެވެ. ކާމިޔާބުލިބޭނީ އޭރުންނެވެ.'],["މައިން، އެކަނބަލުންގެ ދަރިންނަށް ކިރުދޭހުށީ، ފުރިހަމަ ދެއަހަރުގެ މުއްދަތަށެވެ. އެއީ، ކިރުދިނުން ފުރިހަމަކުރުމަށް ޤަޞްދުކޮށްފި މީހަކަށެވެ. އަދި އެކަށީގެންވާ ހެޔޮގޮތުގައި އެކަނބަލުންނަށް ކާންދިނުމާއި، އަންނައުނުދިނުން އެއީ، (ކުއްޖާގެ) ބަފާގެ މައްޗަށް ވާޖިބުވެގެންވާ ކަމެކެވެ. އެއްވެސް ނަފްސަކަށް، އެ ނަފްސަކަށް ކުޅަދާނަވެގެންވާ މިންވަރަކަށް މެނުވީ، ތަކުލީފެއް ނުޖައްސަވަތެވެ. މައިމީހާއަށް، އެކަނބުލޭގެ ދަރީގެ ސަބަބުން ގެއްލުމެއް ދީގެން ނުވާނެތެވެ. އަދި، ބަފަޔަކަށްވެސް، އޭނާގެ ދަރީގެ ސަބަބުން ގެއްލުމެއް ދީގެން ނުވާނެތެވެ. އަދި، (ކުއްޖާގެ ބަފާގެ މައްޗަށް ލާޒިމްވީ ކަންތައް) ވާރުތަވެރިޔާގެ މައްޗަށްވެސް އެފަދައިން ލާޒިމްވެގެންވެތެވެ. ފަހެ، އެ ދެމީހުންގެ ރުހުމާއި، މަޝްވަރާއާއެކު (ދެއަހަރު ހަމަވުމުގެ ކުރީގައި) ކިރުދިނުން ހުއްޓާލަން ޤަޞްދުކޮށްފިނަމަ، (އެކަމުގައި) އެ ދެމީހުންގެ މައްޗަކަށް ކުށެއްނެތެވެ. އަދި، ތިޔަބައިމީހުންގެ ދަރިންނަށް އެހެން މީހަކު ލައްވާ ކިރުދިނުމަށް ޤަޞްދުކޮށްފިނަމަ، ހެޔޮގޮތުގައި އެކަނބަލުންނަށް ދޭންޖެހޭ އުޖޫރައެއް ތިޔަބައިމީހުން އެކަނބަލުންނަށް ދެނީނަމަ، (އެކަމުގައި) ތިޔަބައިމީހުންގެ މައްޗަކަށް ކުށެއްނެތެވެ. އަދި، ތިޔަބައިމީހުން اللَّه އަށް ތަޤްވާވެރިވާށެވެ! އަދި، ހަމަކަށަވަރުން، اللَّه އީ، ތިޔަބައިމީހުން ކުރާ ކަންތައް މޮޅަށް ބައްލަވާވޮޑިގެންވާ ރަސްކަލާނގެކަން ތިޔަބައިމީހުން ދަންނާށެވެ! (233)","ވަރިވެފައިވާ މައިންގެ މައްޗަށް، އެކަނބަލުންގެ ދަރީންނަށް ފުރިހަމަ ދެ އަހަރު ކިރު ދިނުން ހުށްޓެވެ. މަންމައާއި ބައްޕައާ ދެމީހުންވެސް އެގޮތަށް ކިރުދިނުން ފުރިހަމަކުރާން ބޭނުންނަމައެވެ. މިތާނގައި المطلقات (ވަރިވެފައިވާ އަންހެނުން) ގެ ބަދަލުގައި الوالدات (މައިން) ބޭނުންކުރެވިފައި މިވަނީ ދަރިންނަށް އެކަނބަލުންގެ ހިތުގައި އޮންނަ ކުލުނުގެ ސަބަބުންނެވެ. އެހެނީ، އަންހެނާ އެއީ ވަރިވެފައި އިން މީހަކަށް ވިޔަސް އެއީ މައެކެވެ. އަދި ދެމަފިރީންގެ އަރައިރުމުގެ ސަބަބުން ދަރިފުޅުގެ ދިރިއުޅުން ހަލާކުވެ ބޭކާރުވެ ދިޔަދީގެން ނުވާނެއެވެ. ﴿وَعَلَى ٱلْمَوْلُودِ لَهُۥ رِزْقُهُنَّ وَكِسْوَتُهُنَّ بِٱلْمَعْرُوفِ ۚ لَا تُكَلَّفُ نَفْسٌ إِلَّا وُسْعَهَا ۚ﴾ މާނައީ ދަރިފުޅުގެ މައިމީހާގެ މައްޗަށް ޚަރަދުކޮށް، މުށްބާރުކުރުމެއް އަދި އިސްރާފުކުރުމެއް ނެތި، ކުޅަދާނަވީ މިންވަރަކުން، ޢާއްމުކޮށް ހެދުން ލައި އުޅޭ ފެންވަރުން ރަނގަޅު ހެދުން އޭނާއަށް ދިނުން ދަރިފުޅުގެ ބައްޕަގެ މައްޗަށް ހުށްޓެވެ. وعلى الوالد (ބައްޕަގެ މައްޗަށް ހުށްޓެވެ.) ވަޙީނުކުރައްވައި وعلى المولود له (އެމީހަކަށް އެދަރި ވިހެއި މީހާ) އޭ ވަޙީކުރައްވާފައި ވަނީ ދަރީން ނިސްބަތްވާނީ މަންމައަށް ނޫންކަމާއި، ބައްޕައަށް ކަން ހާމަކުރެއްވުމަށެވެ. ﴿لَا تُضَآرَّ وَ‌ٰلِدَةٌۢ بِوَلَدِهَا وَلَا مَوْلُودٌ لَّهُۥ بِوَلَدِهِۦ ۚ﴾ މާނައީ ދަރިފުޅާ ހެދި އޭނާގެ މަންމައާއި ބައްޕައާ ދެމެދު މައްސަލަޖެހި އެކަކު އަނެކަކަށް ގެއްލުންދީ، ދަރިފުޅު ގެންގުޅުމުގައި ބައްޕައަށް ދަތިކުރުމަށް ޓަކައި ދަރިފުޅަށް ކިރުދިނުމަށް މަންމަ ދެކޮޅު ހަދައި، މަންމައަށް ގެއްލުން ދިނުމުގެ ގޮތުން ބައްޕަ އޭނާގެ އަތުން ދަރިފުޅު ގަދަކަމުން އަތުލައި، އެކަކު އަނެކަކު ރުޅިއަރުވައި ހަދައިގެން، މިކަމުގެ ޝިކާރައަކަށް ދަރިފުޅު ވެގެންނުވާނެއެވެ. ﴿وَعَلَى ٱلْوَارِثِ مِثْلُ ذَ‌ٰلِكَ﴾ މާނައީ ދަރިފުޅުގެ ބައްޕަ މަރުވެއްޖެ ނަމަ، އެދަރިފުޅުގެ ވާރުތަވެރިޔާ، އެބަހީ އޭނާގެ ކާފަ، ނުވަތަ ބޭބެ، ނުވަތަ ބޮޑު ބޭބެގެ މައްޗަށް، ދަރިފުޅުގެ ބައްޕަގެ މައްޗަށް އޮތް، ހުންނަ ތަނާއި އެހެނިހެން ޚަރަދު ފަދަ މަންމަގެ ހުރިހާ ޚަރަދެއް ދިނުން ލާޒިމުވާނެއެވެ. ﴿ فَإِنْ أَرَادَا فِصَالًا عَن تَرَاضٍ مِّنْهُمَا وَتَشَاوُرٍ فَلَا جُنَاحَ عَلَيْهِمَا﴾ މާނައީ ދަރިފުޅަށް ރަނގަޅު ގޮތަކާ މެދު މަޝްވަރާ ކުރުމަށް ފަހު، ދެ އަހަރު ހަމަވުމުގެ ކުރީން ދަރިފުޅަށް ކިރު ދިނުން ހުއްޓައިލާން ދެމީހުން ރުހޭ ނަމަ އެގޮތަށް ހެދުން އެއީ މައްސަލައެއް އޮތް ކަމެއް ނޫނެވެ. ﴿وَإِنْ أَرَدتُّمْ أَن تَسْتَرْضِعُوٓا۟ أَوْلَـٰدَكُمْ فَلَا جُنَاحَ عَلَيْكُمْ إِذَا سَلَّمْتُم مَّآ ءَاتَيْتُم بِٱلْمَعْرُوفِ﴾ މާނައީ، މައިމީހާއަށް ކިރު ނުދެވިއްޖެ، ނުވަތަ އޭނާ އެކަމަށް ދެކޮޅު ހަދައިފި ޙާލަތެއްގައި، ދަރިފުޅަށް ކިރުދޭން ކިރުމަޔަކު ހޯދާން ތިޔަބައިމީހުން އެދޭ ނަމަ، އެދަރިފުޅަށް ކިރު ދޭން ތިޔަބައިމީހުން ކުރިން ދެމުން އައި އަގު ކިރުމައިމީހާއަށް ދޭގޮތަށް އޭނާ ގެނައުމުގައި މައްސަލައެއް ނެތެވެ. ﴿وَٱتَّقُوا۟ ٱللَّهَ وَٱعْلَمُوٓا۟ أَنَّ ٱللَّهَ بِمَا تَعْمَلُونَ بَصِيرٌ﴾ މިއީ ގަދަފަދަވެގެންވާ އިންޒާރެކެވެ. މާނައީ ތިޔަބައިމީހުންގެ ވެރިރަސްކަލާނގެއަށް ބިރުވެތިވެ، ތިޔަބައިމީހުން ކުރާ ހުރިހާ ކަމެއް އެކަލާނގެ ދެނެވޮޑިގެންވާކަން ދަނެ ތިބޭށެވެ. އެކަލާނގެއީ ތިޔަބައިމީހުން ކުރާ ކަންތައް މޮޅަށް ދެނެވޮޑިގެންވާ ރަސްކަލާނގެއެވެ. އަދި ދުނިޔެމަތީގައި ތިޔަބައިމީހުން ކުރާ ކަންކަމަށް އެކަލާނގެ ޖަޒާ ދެއްވާނެއެވެ."],["އަދި ތިޔަބައިމީހުންގެ ތެރެއިން މަރުވާ މީހުން ދޫކޮށްފައިދާ އަނބިން، އެކަނބަލުންގެ نفس ތަކާއިގެން ހަތަރުމަހާއި ދިހަދުވަހު (މީހުނާ ނީނދެ) އިންތިޒާރުކުރާހުށިކަމެވެ! ފަހެ، އެކަނބަލުންގެ ޢިއްދައިގެ ދުވަސްތައް ފުރިހަމަކޮށްފިނަމަ، ޝަރުޢީ ހަމައިގެމަތިން، އެކަނބަލުންގެ ނަފްސުތަކާމެދު އެކަނބަލުން ކަންތައްކުރި ގޮތެއްގައި، ތިޔަބައިމީހުންގެ މައްޗަކަށް ކުށެއްނެތެވެ. اللَّه އީ، ތިޔަބައިމީހުން ކުރާ ކަންތައް މޮޅަށް ދެނެވޮޑިގެންވާ ރަސްކަލާނގެއެވެ. (234)",'ތިޔަބައިމީހުންގެ ތެރެއިން މަރުވާ މީހުން ދޫކޮށްފައިދާ އަނބީން ޢިއްދައިގައި ހަތަރުމަހާ ދިހަ ދުވަހު ތިބޭން ޖެހޭނެއެވެ. މިއީ ފިރީން މަރުވުމުން އެކަމުގެ ހިތާމައިގައި ގުނޭ "މަރުވުމުގެ ޢިއްދައެވެ." މި ޙުކުމަކީ ފިރިމީހާ މަރުވިއިރު މާބަނޑު ނޫން އަންހެނާގެ ޢިއްދައެވެ. މާބަނޑު އަންހެނާގެ ޢިއްދައަކީ ދަރިފުޅު ވިހެއުމެވެ. މާތް الله ގެ ވަޙީބަސްފުޅު ﴿وَأُولَاتُ الْأَحْمَالِ أَجَلُهُنَّ أَن يَضَعْنَ حَمْلَهُنَّ﴾ (މާބަނޑުމީހުންގެ ޢިއްދައިގެ މުއްދަތަކީ، އެކަނބަލުންގެ ބަނޑުގައިވާ ދަރީން ވިހެއުމެވެ.) ފަހެ، ޢިއްދައިގެ މަޤްޞަދަކީ ނަސްލު އޮޅުމުން ދަރިފަސްކޮޅު ސަލާމަތް ކުރުމެވެ. އަދި ކައިވެނީގެ ޙައްޤުތަކަށް ރިޢާޔަތްކުރުމެވެ. ﴿فَلَا جُنَاحَ عَلَيْكُمْ فِيمَا فَعَلْنَ فِىٓ أَنفُسِهِنَّ بِٱلْمَعْرُوفِ ۗ وَٱللَّهُ بِمَا تَعْمَلُونَ خَبِيرٌ﴾ މާނައީ ޢިއްދަ ނިމުމުން އެކަނބަލުންނަށް ކައިވެނިކުރުމުގެ ހުއްދަ ދީ، އަދި ދީނުގައި ހުއްދަ މިންވަރަށް ޒީނަތްތެރިވުމާއި، ކައިވެންޏަށް އެދިގެން އަންނަ މީހުންނަށް ފެނި ރައްދު ދޭން ހުއްދަ ދިނުމަކުން ތިޔަބައިމީހުންގެ މައްޗަށް ފާފައެއް ނެތެވެ. މާތް الله ތިޔަބައިމީހުން ކުރާ ހުރިހާ ކަމެއް ދެނެވޮޑިގެން ވެއެވެ. އެކަލާނގެ އެޢަމަލުތަކުގެ ޖަޒާ ތިޔަބައިމީހުންނަށް ދެއްވާނެއެވެ. މިއީ ވަރަށް ވަރުގަދަ އިންޒާރެކެވެ. އެހެނީ، މާތް الله މީސްތަކުންގެ ޢަމަލުތައް ގާތުން ބައްލަވައިވޮޑިގެން ވަންޏާ، އެޢަމަލުތަކުގެ ޖަޒާ އެކަލާނގެ އެބައިމީހުންނަށް ދެއްވާނެއެވެ.'],["އަދި، (ރަޖްޢީ ޢިއްދަ ފިޔަވައި އެހެން ޢިއްދައިގައިވާ) އަންހެނުންކުރެން، ތިޔަބައިމީހުން ކާވެނިކުރަން އެދޭކަމުގެ މައްޗަށް ދޭހަވާ ނުވަތަ އިޝާރާތްކުރާ ބަހެއް ބުނުމާމެދު، ނުވަތަ، ތިޔަބައިމީހުންގެ ހިތުތެރޭގައި (ކާވެނިކުރުމުގެ ޤަޞްދު) ފޮރުވާފައި ބޭއްވުމާމެދު، ތިޔަބައިމީހުންގެ މައްޗަކަށް ފާފައެއްނެތެވެ. ހަމަކަށަވަރުން، ތިޔަބައިމީހުން އެކަނބަލުން ކުރެން (ޞަރީޙަކޮށް) ކާވެނިކުރުމަށް އެދޭނޭކަން اللَّه ދެނެވޮޑިގެންވެއެވެ. އެހެނެއްކަމަކު، ޝަރުޢީ ހަމައިގެ މަތިންވާ ބަހެއް ތިޔަބައިމީހުން ބުނުން ފިޔަވައި، އެކަނބަލުންނަށް ކާވެނިކުރުމާމެދު ވަޢުދުވެ ނުހަދާހުށިކަމެވެ! އަދި، އެކަނބަލުންގެ ޢިއްދަ ހަމަވެއްޖައުމަށްދާނދެން، ތިޔަބައިމީހުން (އެކަނބަލުންނާ) ކާވެނި ޢަޤްދު ނުކުރާހުށިކަމެވެ! އަދި، ތިޔަބައިމީހުންގެ ނަފްސުތަކުގައިވާ ކަންތައް ހަމަކަށަވަރުން، اللَّه ދެނެވޮޑިގެންވާކަން ތިޔަބައިމީހުން ދަންނާށެވެ! ވީމާ، ތިޔަބައިމީހުން، އެކަލާނގެއަށް ބިރުވެތިވެ ރައްކާތެރިވާށެވެ! އަދި، ހަމަކަށަވަރުން، اللَّه އީ، ގިނަގިނައިން ފާފަފުއްސަވާ ޙަލީމްވަންތަ، ރަސްކަލާނގެކަން ތިޔަބައިމީހުން ދަންނާށެވެ! (235)",'ޢިއްދައިގައި އިން އަންހެނާ ކުރެން، ސީދާ ޢިބާރާތް ބޭނުންނުކޮށް ނުސީދާ ގޮތުގައި، އިންނާން އެހުން ތިޔަބައިމީހުންނަށް ހުއްދައެވެ. މިސާލަކަށް "އަހުރެން ތިބާއާއި އިންނާން ބޭނުން" މިހެން ބުނުމުގެ ބަދަލުގައި "އަހުރެންނާ އިންނާނެ ހެޔޮލަފާ އަންހެނަކު މިންވަރުކޮށްދެއްވުން އެދި މާތް الله އަށް ދަންނަވަން" މިފަދަ ޢިބާރާތެއް ބޭނުންކުރުމެވެ. އަދި ތިޔަބައިމީހުން އެކަނބަލުންނާ އިނުމުގެ ޝައުޤުވެރިކަން ހިތުތެރޭގައި ބޭއްވުމަކުންވެސް ތިޔަބައިމީހުންނަށް ފާފައެއް ނެތެވެ. ﴿عَلِمَ ٱللَّهُ أَنَّكُمْ سَتَذْكُرُونَهُنَّ وَلَـٰكِن لَّا تُوَاعِدُوهُنَّ سِرًّا إِلَّآ أَن تَقُولُوا۟ قَوْلًا مَّعْرُوفًا ۚ﴾ އެކަނބަލުންނާ ކައިވެނިކުރުމުގެ ޝައުޤުވެރިކަން ތިޔަބައިމީހުންގެ ހިތުގައި ވާކަން މާތް الله ދެނެވޮޑިގަންނަވައެވެ. އެކަމަކު ތިޔަބައިމީހުން އެކަނބަލުންނާ ކައިވެނިކުރުމުގެ ވާހަކަ ސިއްރުން ނުދައްކާށެވެ. އަދި ފާޅުގައިވެސް ނުބުނެ، ނުސީދާ ގޮތުން އިޝާރާތްކުރާށެވެ. ﴿وَلَا تَعْزِمُوا۟ عُقْدَةَ ٱلنِّكَاحِ حَتَّىٰ يَبْلُغَ ٱلْكِتَـٰبُ أَجَلَهُۥ﴾ އަދި ޢިއްދައިގެ މުއްދަތު ހަމަ ނުވަނީސް ތިޔަބައިމީހުން ކައިވެނި ނުކުރާށެވެ. ﴿وَٱعْلَمُوٓا۟ أَنَّ ٱللَّهَ يَعْلَمُ مَا فِىٓ أَنفُسِكُمْ فَٱحْذَرُوهُ ۚ وَٱعْلَمُوٓا۟ أَنَّ ٱللَّهَ غَفُورٌ حَلِيمٌ﴾ ތިޔަބައިމީހުންގެ ހިތްތަކުގައި ފޮރުވިފައިވާ ކަންކަންވެސް މާތް الله ދެނެވޮޑިގަންނަވާކަން ތިޔަބައިމީހުން ދަންނާށެވެ. އަދި އެކަލާނގެ ޢަޛާބަށް ބިރުވެތި ވާށެވެ. އަދި އެކަލާނގެ ފާފަފުއްސަވާ ކަމާއި، ޢަޛާބު އަވަސްނުކުރައްވަނީ ތިޔަބައިމީހުންނަށް އޯގާތެރިވެވޮޑިގަންނަވާތީ ކަން ތިޔަބައިމީހުން ދަންނާށެވެ.'],["ތިޔަބައިމީހުން އަނބިންނާއެކު ރޭނުކުރާހާ ހިނދަކު، ނުވަތަ އެކަނބަލުންނަށް ރަނެއް ކަނޑައަޅާފައިނުވާހާ ހިނދަކު، ތިޔަބައިމީހުން، އެކަނބަލުން ވަރިކޮށްފިނަމަ، ތިޔަބައިމީހުންގެ މައްޗަކަށް ކުށެއްނެތެވެ. (ނަމަވެސް) ތިޔަބައިމީހުން، އެކަނބަލުންނަށް މުތުޢާ ދޭށެވެ! (މުތުޢާއަކީ ވަރިކުރެވޭ އަންހެންމީހާ ހިތްހަމަޖައްސައިލުމަށް ފިރިހެންމީހާގެ ފަރާތުންދެވޭ ބޭނުންތެރި ކޮންމެވެސް އެއްޗެކެވެ.) ތަނަވަސްކަން ލިބިގެންވާ މީހާގެ މައްޗަށް ވާޖިބުވެގެންވަނީ، އޭނާގެ ވަރުން ދިނުމެވެ. އަތްމަތިދަތި މީހާގެ މައްޗަށްވެސް ވާޖިބުވެގެންވަނީ، އޭނާގެ ވަރުން ދިނުމެވެ. ހެޔޮގޮތުގައި ދެވޭ މުތުޢާއެއްގެ ގޮތުގައެވެ. (ވަރިކުރެވޭ މީހުންނަށް ދިނުން) އިޙްސާންތެރިންގެ މައްޗަށް ވާޖިބުވެފައިވާ ޙައްޤެއްގެ ގޮތުގައެވެ. (236)","އަނބީންނާ އެއްދާންކުރުމުގެ ކުރީން ތިޔަބައިމީހުން އެމީހުން ވަރިކުރިޔަސް ތިޔަބައިމީހުންގެ މައްޗަކަށް ފާފައެއް ނެތެވެ. ކައިވެނީގެ ރަނުގެ ގޮތުގައި އެއްޗެއް ދީފައި ނުވާނަމައެވެ. ދީފައިވާނަމަ، އަނބިމީހާއަށް އެރަނުގެ ދެބައިކުޅަ އެއްބައެވެ. ﴿وَمَتِّعُوهُنَّ عَلَى ٱلْمُوسِعِ قَدَرُهُۥ وَعَلَى ٱلْمُقْتِرِ قَدَرُهُۥ مَتَـٰعًۢا بِٱلْمَعْرُوفِ ۖ حَقًّا عَلَى ٱلْمُحْسِنِينَ﴾ ރަނުގެ ވާހަކަ ދެކެވިފައިނުވާނަމަ ވަރިވެވުނު މީހާއަށް އޭނާ ހިތްހަމަޖެއްސުމުގެ ގޮތުންނާއި، ވަރިވުމުން ލިބޭ އެކަނިވެރިކަމުގެ ހިތްދަތިކަން ފިލުވުމަށް ކޮންމެވެސް އެއްޗެއް (މުތުޢާއެއް) ދޭންވާނެއެވެ. މިގޮތަށް ދޭނީ ފިރިހެންމީހާގެ މާލީ ޙާލަތާ އެކަށީގެންވާ އެއްޗެކެވެ. މުތުޢާ އަކީ ރަނުގެ ވާހަކަ ނުދެކެވި އަންހެނަކު ވަރިވެއްޖެ ނަމަ އޭނާގެ ހިތް ހަމަޖެއްސުމުގެ ގޮތުން މުދާ ނުވަތަ ހެދުން ފަދަ އެއްޗެއްގެ ސިފައިގައި ދެވޭ އެއްޗެކެވެ."],["އަދި، ތިޔަބައިމީހުން އެކަނބަލުންނަށް، ރަނެއް ކަނޑައަޅާފައިވާ ޙާލު، އެކަނބަލުންނާއެކު ރޭކުރުމުގެކުރިން، ތިޔަބައިމީހުން އެކަނބަލުން ވަރިކޮށްފިނަމަ، ފަހެ، ތިޔަބައިމީހުން ކަނޑައެޅި ރަނުގެ ދެބައިކުޅަ އެއްބައި، (އެކަނބަލުންނަށް) ދިނުންހުށްޓެވެ. (އެއީ) އެކަނބަލުން ޢަފޫކުރުމުން މެނުވީއެވެ. ނުވަތަ، ކާވެނީގެ ގޮށް އެމީހެއްގެ އަތުގައިވާ މީހާ ޢަފޫކުރުމުން މެނުވީއެވެ. ތަޤްވާވެރިކަމާ އެންމެގާތްގޮތަކީ، ތިޔަބައިމީހުން ޢަފޫކުރުމެވެ. އަދި، ތިޔަބައިމީހުންގެ މެދުގައި، އެކަކު އަނެކެއްގެ މައްޗަށް އޮންނަންޖެހޭ އިޙްސާންތެރިވުން، ތިޔަބައިމީހުން ހަނދާންނައްތައި ނުލާށެވެ! ހަމަކަށަވަރުން، اللَّه އީ، ތިޔަބައިމީހުން ކުރާ ކަންތައް މޮޅަށް ބައްލަވާވޮޑިގެންވާ ރަސްކަލާނގެއެވެ. (237)","އަދި ރަންކިއުމަށް ފަހު އެއްދާންކުރުމުގެ ކުރީން ވަރިކޮށްފި ނަމަ، އަންހެންމީހާއަށް އެ ރަނުގެ ދެބައިކުޅަ އެއްބައި ދޭންވާނެއެވެ. އެއީ ދެމީހުން އެކުގައި އެއްދާން ނުކުރާ ކަމުގައި ވާނަމައެވެ. އިޙްސާންތެރީންނަށް ވާ ޙައްޤެއްގެ ގޮތުގައެވެ. ﴿إِلَّآ أَن يَعْفُونَ أَوْ يَعْفُوَا۟ ٱلَّذِى بِيَدِهِۦ عُقْدَةُ ٱلنِّكَاحِ ۚ وَأَن تَعْفُوٓا۟ أَقْرَبُ لِلتَّقْوَىٰ ۚ﴾ މާނައީ އަނބިމީހާ މާފުކޮށް އޭނާއަށް ރަނުން ލިބޭން ޖެހޭ ބައި ނުހޯދާނަމައެވެ. ނުވަތަ ފިރިމީހާ އަނބިމީހާއަށް ރަން ދީފައިވާނަމަ، އޭނާ އެ ރަނުން ބައެއް ނުހޯދައި މާފުކުރާ ނަމައެވެ. މިގޮތަށް އެކަކު އަނެކަކަށް މާފުކުރުން މާތް ﷲ ގެ ޙަޟްރަތުގައި މާ ހެޔޮކަން ބޮޑުވެގެން ވެއެވެ. ﴿وَلَا تَنسَوُا۟ ٱلْفَضْلَ بَيْنَكُمْ ۚ إِنَّ ٱللَّهَ بِمَا تَعْمَلُونَ بَصِيرٌ﴾ މާނައީ ތިޔަބައިމީހުންގެ މެދުގައި އޮތް ރިވެތި މުޢާމަލާތާއި އިޙްސާންތެރިކަމުގެ ގުޅުން ހަނދާން ނައްތައިނުލާށެވެ. މިތާނގައި މުޚާޠަބު ކުރައްވަނީ އަންހެނުންނާއި ފިރިހެނުންނަށެވެ. މާނައީ ތިޔަބައިމީހުންގެ މެދުގައި އޮތް ޒަވާޖީ ޙަޔާތުގެ ގުޅުމަށް ރިޢާޔަތް ކުރާށެވެ. އެކުގައި އުޅުމާއި ވަރިވުމުގައިވެސް މުއުމިނުންގެ ސިފައަކަށް ވާންޖެހޭނީ ހެޔޮކަމާއި އިޙްސާންތެރިކަމެވެ."],["ތިޔަބައިމީހުން ނަމާދުތަކާއި، އަދި، މެދުނަމާދުގެ މައްޗަށް ރައްކާތެރިވާށެވެ! އަދި ތިޔަބައިމީހުން اللَّه އަށް ކިޔަމަންތެރިވެ، މަޑުމައިތިރިކަމާއެކު (ނަމާދުގައި) ޤާއިމްވެ ތިބޭށެވެ! (238)","އޭ އީމާންވެއްޖެ މީސްތަކުންނޭވެ! ތިޔަބައިމީހުން ނަމާދަށް ރައްކާތެރިވާށެވެ. އަދި ވަކީން ޚާއްޞަކޮށް ޢަޞްރު ނަމާދަށް ރައްކާތެރިވާށެވެ. އެއީ މަލާއިކަތުން ޙާޟިރުވާ ނަމާދެކެވެ. އަދި ތިޔަބައިމީހުން ނަމާދުގައި މަޑުމޮޅިކަމާއެކު ތިބޭށެވެ. އަދި ކިޔަމަންތެރިކަން އަދާކުރުން މަތީ ދެމިތިބޭށެވެ."],["ފަހެ، ތިޔަބައިމީހުންނަށް ބިރުވެރިކަމެއް މެދުވެރިވެއްޖެނަމަ، ފައިމަގުގައި ހިނގަހިނގާތިބެގެން، ނުވަތަ، ސަވާރުވެތިބެގެން ނަމާދު ކުރާހުށިކަމެވެ! ދެން، ތިޔަބައިމީހުންނަށް އަމާންކަން ލިބިއްޖެނަމަ، ފަހެ، ތިޔަބައިމީހުން، اللَّه ހަނދުމަކުރާށެވެ! (އެބަހީ: ކުރީގައި ނަމާދުކޮށް އުޅުނުގޮތަށް ނަމާދު ކުރާށެވެ!) ތިޔަބައި މީހުންނަށް އެނގިގެންނުވާ ކަންތައް، އެކަލާނގެ ތިޔަބައިމީހުންނަށް އުނގަންނައިދެއްވި ފަދައިންނެވެ. (239)","ތިޔަބައިމީހުންނަށް ދުޝްމަނުންގެ ކިބައިން ބިރުވެރިކަން އޮތް ނަމަ ހިނގަހިނގައި ތިބެ، ނުވަތަ ސަވާރުވެ ތިބެވެސް ނަމާދުކުރާށެވެ. އެއްވެސް ޙާލެއްގައި ނަމާދު ދޫނުކުރާށެވެ. އަދި ބިރު ފިލައިގޮސް އަމާންވެއްޖެ ނަމަ، މާތް الله ތިޔަބައިމީހުންނަށް އުނގަންނައި ދެއްވައި، ޝަރުޢުކުރެއްވި ފަދައިން ނަމާދުގެ ހުރިހާ ރުކުނެއް ފުރިހަމަކޮށް ނަމާދުކުރާށެވެ."],["ތިޔަބައިމީހުންގެ ތެރެއިން އަނބިން ދޫކޮށް މަރުވެދާ މީހުން، އެއުރެންގެ އަނބިން (ގެއިން) ނެރެލުމަކާނުލައި، އަހަރުދުވަހަށް ދާނދެން (ކެއިންބުއިމާއި ފޭރާމުގެގޮތުން) ބޭނުންކުރާނޭ އެއްޗެއް، އެއުރެންގެ އަނބިންނަށް ދިނުމަށް ވަޞިއްޔަތް ކުރާހުށިކަމެވެ! ފަހެ އެކަނބަލުން (ގެއިން) ނުކުމެއްޖެނަމަ، (ދަންނާށެވެ!) ޝަރުޢީ ހަމައިގެމަތިން އެކަނބަލުންގެ ނަފްސުތަކާމެދު އެކަނބަލުން ކުޅަކަމެއްގައި ފަހެ، ތިޔަބައިމީހުންގެ މައްޗަކަށް ކުށެއްނެތެވެ. اللَّه އީ، ޢަޒީޒުވަންތަ، ޙަކީމްވަންތަ ރަސްކަލާނގެއެވެ. (ނޯޓު: މި އާޔަތުގައިވާ ވަޞިއްޔަތާއި، ހުވަފަތްވެފައިވާ އަންހެނާ، ގެއިންނުނެރެ އަހަރުދުވަސްވަންދެން ބޭންދުމުގެ ޙުކުމް ވަނީ ނަސް|ޚުވެފައެވެ.) (240)","ފިރިހެނުން މަރުވުމުގެ ކުރީން އެމީހުންގެ އަނބީންނަށް ވަޞިއްޔަތް ކުރާށެވެ. އެބައިމީހުން ދޫކޮށްފައި ދާ އަނބީންނަށް ދިރިއުޅުމުގެ ޚަރަދާއި އަންނައުނު ފުރިހަމަ އެއް އަހަރު ދުވަހަށް ދިނުމަށެވެ. އަދި ގެއިން އެކަނބަލުން ނުނެރޭށެވެ. މިއީ އިސްލާމްދީން ފެށިގެން އައި އިރު މާބަނޑު މީހުންގެ ޢިއްދައިގެ ޙުކުމް އޮތް ގޮތެވެ. ފަހުން، އެ ޙުކުމް މަންސޫޚު ކުރައްވައި، ޢިއްދަ ހަތަރުމަހާއި ދިހަ ދުވަހަށް ކުރުކުރެއްވީއެވެ. ﴿فَإِنْ خَرَجْنَ فَلَا جُنَاحَ عَلَيْكُمْ فِى مَا فَعَلْنَ فِىٓ أَنفُسِهِنَّ مِن مَّعْرُوفٍ ۗ وَٱللَّهُ عَزِيزٌ حَكِيمٌ﴾ ފަހެ، އިއްދައިގެ މުއްދަތު ހަމަވުމަށްފަހު އަންހެނުން ގެއިން ނުކުތަސް، އަދި އެކަނބަލުން الله އަންގަވައިފައިވާ ރިވެތި ގޮތުގައި ޒީނަތްތެރިވެ، ހުވަނދުލައި، ކައިވެންޏަށް އެދިގެން އަންނަ މީހުންނަށް ފެނިލުމަކުން ތިޔަބައިމީހުންގެ މައްޗަށް ފާފައެއް ނެތެވެ. މާތް اللهއީ އެކަލާނގެ އިރާދަކުރައްވާ ކަމެއް ކުރައްވާ ޙަކީމުވަންތަ ރަސްކަލާނގެއެވެ."],["ވަރިކޮށްފައިވާ އަންހެނުންނަށް އެކަށީގެންވާ ހެޔޮގޮތުގައި ނަފަޤާތު ދިނުން ހުށްޓެވެ. ތަޤްވާވެރިންގެ މައްޗަށްވާ حق އެއްގެ ގޮތުގައެވެ. (241)","އަދި ފިރިމީހާ، އޭނާއަށް ކުޅަދާނަވީ މިންވަރަކުން، ވަރިކުރެވޭ އަންހެނާއަށް الله އަންގަވައިފައިވާ ރިވެތި ގޮތުގައި، އަދި އިސްލާމްދީން ޤަބޫލުކުރާ އާދަކާދައާ އެއްގޮތަށް، ޚަރަދުކޮށް ބޭނުންވާ ކަންކަން ކޮށްދޭން ވާނެއެވެ. މިއީ الله އަށް ބިރުވެތިވާ މުއުމިނުންގެ މައްޗަށް ވާޖިބު ޙައްޤެކެވެ."],["اللَّه، އެކަލާނގެ އާޔަތްތައް، ތިޔަބައިމީހުންނަށް އެފަދައިން ބަޔާންކޮށްދެއްވަނީ، ތިޔަބައިމީހުން ވިސްނުމަށްޓަކައެވެ. (242)","މާތް الله ތިޔަބައިމީހުން ގެ މެދުގައި އޮތް ކުލުނާއި އޯގާތެރިކަން ދަމަހައްޓާ ފަދަ ޙުކުމްތައް ތިޔަބައިމީހުންނަށް ބަޔާންކޮށްދެއްވަނީ މިފަދައިންނެވެ. އެއީ، މިޙުކުމްތައް ކަނޑައެޅުއްވުމުގައި މާތް الله ގެ ޙިކްމަތް ތިޔަބައިމީހުން ދެނެގަތުމަށްޓަކައެވެ."],["އެތައްހާސް ބަޔަކުކަމުގައިވާ ޙާލު، މަރަށް ބިރުން އެއުރެންގެ ގޯތިގެދޮރުން ނުކުމެގެންދިޔަ މީހުންގެ ވާހަކަ، ކަލޭގެފާނަށް އެނގިވަޑައިގެންފައި ނުވޭތޯއެވެ؟ ފަހެ، اللَّه، އެއުރެންނަށް ވަޙީކުރެއްވިއެވެ. ތިޔަބައިމީހުން މަރުވާށެވެ! (ދެން، އެއުރެން މަރުވީއެވެ.) ދެން، އެކަލާނގެ އެއުރެން ދިރުއްވިއެވެ. ހަމަކަށަވަރުން، اللَّه އީ، މީސްތަކުންގެ މައްޗަށް ފަޟްލުވަންތަވެރި ރަސްކަލާނގެކަން ކަށަވަރެވެ. އެހެނެއްކަމަކު، މީސްތަކުން ކުރެ ގިނަ މީހުން ޝުކުރެއް ނުކުރެތެވެ. (243)","ސުވާލުގެ އުސްލޫބު ގެންނަވައިފައި މިވަނީ ވާހަކައާ މެދު ޝައުޤުވެރިކަން އުފެއްދެވުމަށެވެ. އަދި އެއާމެދު ޙައިރާން ކުރުވުމަށެވެ. މަރަށް ބިރުން މަރަށް ފިލާންވެގެން ހާހުން ހާހުން އެބައިމީހުންގެ ގެއިން ނުކުތް މީހުންގެ ވާހަކަ ކަލޭގެފާނު އަޑުނައައްސަވަމުހެއްޔެވެ؟ ތަފްސީރު ޢިލްމުވެރީން ވިދާޅުވާގޮތުގައި އެއީ ހަތްދިހަ ހާސް މީހުންނެވެ. ﴿فَقَالَ لَهُمُ ٱللَّهُ مُوتُوا۟ ثُمَّ أَحْيَـٰهُمْ ۚ﴾ ދެން މާތްރަސްކަލާނގެ އެބައިމީހުން މަރުގެންނެވުމަށް ފަހު ދިރުއްވިއެވެ. މީސްތަކުން މެރުއްވުމަށްފަހު އެބައިމީހުން ދިރުއްވުމަށް ގަދަކީރިތިވަންތަކަމާއި، މަތިވެރިކަމުގެވެރި الله ގެ ކުޅަދުންވަންތަ ކަމުގެ އެންމެ ބޮޑު ދަލީލެއްގެ ގޮތުގައެވެ. އެއީ ބަނީ އިސްރާއީލުގެ ޤައުމެއްގެ ބައެކެވެ. އެބައިމީހުންގެ ނަބިއްޔާ އެބައިމީހުންނަށް ޖިހާދަށް ގޮވައިލެއްވުމުން މަރަށް ބިރުން އެބައިމީހުން ފިލީއެވެ. ދެން މާތް الله އެބައިމީހުން މަރުއްވައިފައި ބޭތިއްބެވުމަށްފަހު އަލުން ދިރުއްވީއެވެ. ﴿إِنَّ ٱللَّهَ لَذُو فَضْلٍ عَلَى ٱلنَّاسِ وَلَـٰكِنَّ أَكْثَرَ ٱلنَّاسِ لَا يَشْكُرُونَ﴾ މާތް الله އީ މީސްތަކުންނަށް އޯގާވަންތަ އިޙްސާންތެރި ރަސްކަލާނގެއެވެ. އެކަމަކު މީސްތަކުންގެ ތެރެއިން ގިނަ ބަޔަކު އެ ނިޢުމަތްތަކަށް ޝުކުރުވެރިވެ ޙަމްދު ކުޅައުމުގެ ބަދަލުގައި ކުރަނީ އިންކާރެވެ."],["އަދި، ތިޔަބައިމީހުން، اللَّه ގެ މަގުގައި ހަނގުރާމަކުރާށެވެ! އަދި، ހަމަކަށަވަރުން، اللَّه އީ، މޮޅަށް އައްސަވާވޮޑިގެންވާ، މޮޅަށް ދެނެވޮޑިގެންވާ ރަސްކަލާނގެކަން ތިޔަބައިމީހުން ދަންނާށެވެ! (244)","އޭ އީމާންވެއްޖެ މީސްތަކުންނޭވެ! މާތް اللهގެ ކަލިމަފުޅު މަތިވެރިކުރުމުގެ މަޤްޞަދުގައި ތިޔަބައިމީހުން ދުޝްމަނުންނާ ހަނގުރާމަކުރާށެވެ. ދުނިޔަވީ ފައިދާއާއި ޣަނީމާ މުދާ ލިބިގަތުމުގެ ބޭނުމުގައެއް ނޫނެވެ. އަދި މާތް الله އީ ތިޔަބައިމީހުންގެ ވާހަކަތައް މޮޅަށް އަޑުއައްސަވައިވޮޑިގަންނަވާ، އަދި ތިޔަބައިމީހުންގެ ނިޔަތާއި މަޤްޞަދު މޮޅަށް ދެނެވޮޑިގަންނަވާ ރަސްކަލާނގެއެވެ."],["ހެޔޮވެގެންވާ ދަރަންޏަކުން اللَّه އަށް ދަރަނި ދޭހުށީ (އެބަހީ: اللَّه އަށްޓަކައި ހޭދަކުރާހުށީ) ކާކުހެއްޔެވެ؟ ފަހެ، ގިނަވެގެންވާ ގުނަތަކަކަށް، اللَّه، އެ ދަރަނީގެ ހެޔޮ ޖަޒާ އެމީހަކަށް އިތުރުކޮށް ދެއްވާނެތެވެ. ރިޒުޤު ދަތިކުރައްވަނީ، އަދި، ތަނަވަސްކުރައްވަނީވެސް اللَّه އެވެ. އަދި، ތިޔަބައިމީހުން އެނބުރި ރުޖޫޢަ ކުރައްވާހުށީ ހަމައެކަލާނގެ ޙަޟްރަތަށެވެ. (245)","މާތް اللهއަށް ޓަކައި ޚާލިޞްކޮށް، އެކަލާނގެ ރުއްސެވުން އަދައިގެން، އެކަލާނގެ މަގުގައި އެމީހެއްގެ މުދާ ހޭދަކުރާނީ ކާކުހެއްޔެވެ؟ މާތް الله އެމީހަކު ކުރި ހޭދައެއްގެ އެތައް ގުނަ އިތުރަށް އެމީހަކަށް ދެއްވާނެއެވެ. ހެޔޮކަމުގެ ދަރުމަ މާތް الله ގެ ޙަޟްރަތުގައި ދިހަ ގުނައަށް، ހަތްދިހަ ގުނައަށް، އަދި ހަތްސަތޭކަ ގުނައަށްވެސް އިތުރުވެގެން ދެއެވެ. އަޅާގެ އިޚްލާޞްތެރިކަން ހުރި ވަރަކުންނެވެ. މިއީ މާތް اللهގެ އަޅުތަކުންގެ ސަމާލުކަން ހެޔޮ ޢަމަލާއި އިޙްސާންތެރިކަމާ ދިމާއަށް އެނބުރުއްވުމަށް އެކަލާނގެ ކުރައްވައިފައިވާ ސުވާލެކެވެ. ﴿وَٱللَّهُ يَقْبِضُ وَيَبْصُۜطُ وَإِلَيْهِ تُرْجَعُونَ﴾ މާތް اللهއީ އެކަލާނގެ ޙިކްމަތާ އެއްގޮތަށް ބައެއް މީހުންނަށް ރިޒުޤު ދަތިކުރައްވައި އަނެއްބައި މީހުންނަށް ރިޒުޤު ތަނަވަސް ކުރައްވާ ރަސްކަލާނގެއެވެ. އެހެންކަމުން، ތިޔަބައިމީހުންނަށް މާތް الله ދެއްވައިފައިވާ ރިޒުޤުން ހޭދަނުކޮށް ހިފަހައްޓާ ބަޔަކު ކަމުގައި ނުވާށެވެ. މާތް الله ތިޔަބައިމީހުންގެ ޙާލަތު އެހެން ޙާލަތަކަށް ބަދަލު ނުކުރައްވާތޯއެވެ. ތިޔަބައިމީހުން ޤިޔާމަތްދުވަހު އެނބުރި ދިއުންވަނީ އެކަލާނގެ ޙަޟްރަތަށެވެ. އަދި އެކަލާނގެ ތިޔަބައިމީހުންނަށް ޖަޒާދެއްވާނެއެވެ. މިއާޔަތުގައި މިވަނީ މާތް اللهގެ މަގުގައި ހޭދަނުކުރާ މީހުންނަށް ނުސީދާ އިންޒާރެކެވެ."],["އިސްރާއީލުގެ ދަރިންގެ ތެރެއިން، މޫސާގެފާނަށްފަހުން އުޅުނު ޖަމާޢަތެއްގެ މީހުންގެ ވާހަކަ، ކަލޭގެފާނަށް އެނގިވަޑައިގެންފައި ނުވޭތޯއެވެ؟ އެއީ، އެއުރެންގެ ނަބިއްޔަކަށް އެއުރެން ދެންނެވި ހިނދުގައެވެ. اللَّه ގެ މަގުގައި ތިމަންމެން ހަނގުރާމަކުރުމަށް ތިމަންމެންނަށް ރަސްކަލަކު ފޮނުއްވައި ދެއްވާށެވެ! އެ ނަބިއްޔާ ވިދާޅުވިއެވެ. ތިޔަބައިމީހުންގެ މައްޗަށް ހަނގުރާމަ ފަރުޟު ކުރެއްވިޔަސް، ތިޔަބައިމީހުން ހަނގުރާމަ ނުކޮށް ތިބެދާނެ ނޫންހެއްޔެވެ؟ އެއުރެން ދެންނެވޫއެވެ. ތިމަންމެންގެ ގޯތި ގެދޮރުންނާއި ދަރިންގެ ގާތުން ތިމަންމެން ނެރެލާފައިވާ ޙާލު، اللَّه ގެ މަގުގައި ތިމަންމެން ހަނގުރާމަ ނުކުރާންވީ ކީއްވެގެންތޯއެވެ؟ ދެން، އެއުރެންގެ މައްޗަށް ހަނގުރާމަ ފަރުޟު ކުރެއްވިހިނދު، އެއުރެންގެ ތެރެއިން މަދުބަޔަކު މެނުވީ، އެކަމަށް ފުރަގަސްދިނޫއެވެ. اللَّه އީ، އަނިޔާވެރިން މޮޅަށް ދެނެވޮޑިގެންވާ ރަސްކަލާނގެއެވެ. (246)","މިއާޔަތުގައި ބޭނުންކުރައްވައިފައި މިވާ އުސްލޫބަކީ ސުވާލު އަޑުއަހާމީހާ ޙައިރާންކުރުވާ، ވާހަކައިގައި ވާގޮތް ދެނެގަތުމަށް ޝައުޤުވެރި ކުރުވުމަށް ބޭނުންކުރެވޭ އުސްލޫބެކެވެ. މާނައީ ބަނީ އިސްރާއީލުގެ ޤައުމެއްގެ ޚަބަރު ކަލޭގެފާނާ ހަމައަށް ނާދޭތޯއެވެ؟ މޫސާ عليه السلام އަވަހާރަވުމަށް ފަހު، އެބައިމީހުންގެ ނަބިއްޔާ ޝަމްޢޫނަށް ދެންނެވި ހިނދެވެ. އެބޭކަލަކާއެކު އަހަރެމެން މާތް اللهގެ މަގުގައި ޖިހާދުކުރާނޭ ވެރިޔަކު އަހަރެމެންގެ މައްޗަށް އިސްކުރައްވާށެވެ. ﴿قَالَ هَلْ عَسَيْتُمْ إِن كُتِبَ عَلَيْكُمُ ٱلْقِتَالُ أَلَّا تُقَـٰتِلُوا۟ ۖ﴾ އެބައިމީހުންގެ ނަބިއްޔާ އެބައިމީހުންނަށް ވިދާޅުވިއެވެ. ތިޔަބައިމީހުންގެ ވެރިޔާއާއެކީ ޖިހާދުކުރާން ނުކުތުން ތިޔަބައިމީހުންގެ މައްޗަށް ފަރުޟުކުރެވުނަސް، ތިޔަބައިމީހުން ޖިހާދަށް ނުނުކުމެ ހަނގުރާމަ ކުރުމުން ދުރުހެލިވުން އެކަށީގެންވެއެވެ. ﴿قَالُوا۟ وَمَا لَنَآ أَلَّا نُقَـٰتِلَ فِى سَبِيلِ ٱللَّهِ وَقَدْ أُخْرِجْنَا مِن دِيَـٰرِنَا وَأَبْنَآئِنَا ۖ﴾ އެބައިމީހުން ދެންނެވިއެވެ. އަހަރެމެން ހަނގުރާމަ ނުކުރާންވީ ކީއްވެހެއްޔެވެ؟ އަހުރެމެން މިތިބީ އަނިޔާ ލިބި، ރަށުން ފައްސައިލެވި، މުދާކޮޅު އަތުލެވި، ދަރިންނާ ދުރުކުރެވިފައެވެ. އޭރު ޢަމާލިޤުން ވަނީ އެމީހުންގެ ގެތައް އަތުލައި، އެމީހުންގެ ދަރީން އަސީރުކޮށްފައެވެ. ﴿فَلَمَّا كُتِبَ عَلَيْهِمُ ٱلْقِتَالُ تَوَلَّوْا۟ إِلَّا قَلِيلًا مِّنْهُمْ ۗ وَٱللَّهُ عَلِيمٌۢ بِٱلظَّـٰلِمِينَ﴾ ދެން، އެމީހުންގެ މައްޗަށް ޖިހާދު ފަރުޟުކުރެއްވުމުން، އޭގެ ތެރެއިން ގިނަމީހުން ޖިހާދަށް ނުގޮސް ފިނޑިކަން ދެއްކިއެވެ. ކެތްކޮށް ސާބިތުވި މަދު ބަޔަކު ފިޔަވައެވެ. އެއީ، ޠާލޫތާއެކު ކޯރު ހުރަސްކުރި މީހުންނެވެ. ވަޢުދު އުވާލި މީހުންގެ ކަންތައް މާތް الله މޮޅަށް ދެނެވޮޑިގެންވެއެވެ. މިއީ އުފަލާއި އަރާމުގައި ދިރިއުޅޭ މީހުންގެ ޙާލެވެ. ތިމާމެންގެ ހިތްވަރުގަދަކަން ދައްކާން ހަނގުރާމަ ކުރުމަށް އެދެއެވެ. އެކަމަކު ނުކުންނާންވީ ވަގުތު ޖެހުމުން ފިނޑިވެ ދުނިޔޭގެ އުފަލާއި، މުދަލާ ދިމާއަށް އެނބުރެނީއެވެ."],["އަދި، އެއުރެންގެ ނަބިއްޔާ އެއުރެންނަށް ވިދާޅުވިއެވެ. ހަމަކަށަވަރުން، اللَّه، ތިޔަބައިމީހުންނަށް ރަސްކަލެއްކަމުގައި ޠާލޫތު ފޮނުއްވައިފިއެވެ. އެއުރެން ދެންނެވޫއެވެ. އޭނާއަށްވުރެން ރަސްކަމަށް ތިމަންމެން ޙައްޤުކަން ބޮޑުކަމުގައިވާއިރު، ތިމަންމެންގެ މައްޗަށް އޭނާއަށް ރަސްކަން އޮންނާނީ ކޮންފަދައަކުންތޯއެވެ؟ އަދި، އޭނާއަކަށް މުދަލުގެ ތަނަވަސްކަމެއްވެސް ލިބިފައެއް ނުވެއެވެ. އެ ނަބިއްޔާ ވިދާޅުވިއެވެ. ހަމަކަށަވަރުން، ތިޔަބައިމީހުންގެ މައްޗަށް اللَّه، އޭނާ ޚިޔާރުކުރެއްވިއެވެ. އަދި، އޭނާއަށް ޢިލްމާއި، ހަށިގަނޑުގެ ގޮތުން ތަނަވަސްކަން އިތުރު ކުރެއްވިއެވެ. اللَّه، އެކަލާނގެ އިރާދަކުރައްވާ މީހަކަށް، އެކަލާނގެ ވެރިކަން ދެއްވައެވެ. އަދި، اللَّه އީ، ތަނަވަސްވަންތަ، މޮޅަށް ދެނެވޮޑިގެންވާ ރަސްކަލާނގެއެވެ. (247)","އެބައިމީހުންގެ ނަބިއްޔާ އެބައިމީހުންނަށް ވިދާޅުވިއެވެ. މާތް الله ތިޔަބައިމީހުންނަށް ޓަކައި، ހިތްވަރުގަދަ، ހަނގުރާމައިގެ ހުނަރުތަކުގެ މާހިރަކު ކޮމާންޑަރެއްގެ ގޮތުގައި ފޮނުއްވައިފިއެވެ. އެއީ ޠާލޫތުއެވެ. އެބައިމީހުން ދެންނެވިއެވެ. އޭނާ ކޮމާންޑަރަކަށް ވާނީ ކިހިނެއް ހެއްޔެވެ؟ މީސްތަކުންގެ ހިތްތައް އެ އެއްޗެއްގެ ވަށައިގެން ޖަމާވާ، މުދާ އޭނާގެ އަތަކު ނެތެވެ. އަހަރެމެން އޭނާއަށް ވުރެ މާ މުއްސަންޖެވެ. އަދި އަހަރެމެން ބާރުގަދަވެފައި ހިތްވަރުގަދަ މީހުންނަށް ވާއިރު އަހަރެމެންނަށް ވެރިކަން މާ ޙައްޤުކަން ބޮޑެވެ!! ﴿قَالَ إِنَّ ٱللَّهَ ٱصْطَفَىٰهُ عَلَيْكُمْ وَزَادَهُۥ بَسْطَةً فِى ٱلْعِلْمِ وَٱلْجِسْمِ ۖ﴾ ޖަވާބުގައި އެބައިމީހުންގެ ނަބިއްޔާ ވިދާޅުވިއެވެ. މާތް الله ވަނީ އޭނާ ތިޔަބައިމީހުންގެ ކޮމާންޑަރެއް އަދި ރަސްކަލެއްގެ ގޮތުގައި އިޚްތިޔާރު ކުރައްވައިފައެވެ. އަދި ތިޔަބައިމީހުންނަށް އެންމެ މަސްލަހަތު ހުރި ގޮތް މޮޅަށް ދެނެވޮޑިގަންނަވާނީ އެކަލާނގެއެވެ. އަދި ކޮމާންޑަރަކަށް ވުމަށް ބޭނުންވަނީ ދެކަމެކެވެ. އެއީ، ޢިލްމު ތަނަވަސްވުމާއި، ހަށިގަނޑު ވަރުގަދަވުމެވެ. މާތް الله ވަނީ އެދެކަންވެސް އޭނާއަށް ދެއްވައިފައެވެ. ވެރިމީހާއީ ޢިލްމު ތަނަވަސް، ހަށިގަނޑު ވަރުގަދަ، ހައިބަތާއި ޤަދަރު ހުރި މީހަކަށް ވާންޖެހެއެވެ. މީސްތަކުންގެ މެދުގައި އޭނާގެ މަޤާމު މަތިވެރި ވާނީ އޭރުންނެވެ. ﴿وَٱللَّهُ يُؤْتِى مُلْكَهُۥ مَن يَشَآءُ ۚ وَٱللَّهُ وَٰسِعٌ عَلِيمٌ﴾ ގަދަކީރިތިވަންތަ މާތް اللهއީ ވެރިކަމުގެ ވެރި ރަސްކަލާނގެއެވެ. އެކަލާނގެ އިރާދަކުރައްވާ މީހަކަށް ވެރިކަން ދެއްވައެވެ. އެކަމަށް އިއުތިރާޒުކުރެވޭނޭ ފަރާތެއް ނުވެއެވެ. މާތް اللهއީ ދީލަތިވަންތަ ރަސްކަލާނގެއެވެ. ވެރިކަމަށް އެންމެ އެކަށީގެންވާ މީހަކު މޮޅަށް ދެނެވޮޑިގެން، އެކަލާނގެ އެމީހަކު ވެރިކަމަށް ހޮއްވަވައެވެ."],["އަދި، އެއުރެންނަށް އެއުރެންގެ ނަބިއްޔާ ވިދާޅުވިއެވެ. ހަމަކަށަވަރުން، އޭނާގެ ވެރިކަމުގެ ހެތްކަކީ، ތިޔަބައިމީހުންނާ ހަމަޔަށް ތާބޫތު އައުމެވެ. ތިޔަބައިމީހުންގެ ވެރިރަސްކަލާނގެ ޙަޟްރަތުން ދެއްވާ ހިތްހަމަޖެހުމަކާއި، އަމާންކަމަކާއި، އަދި، މޫސާގެފާނުގެ އާލުވެރިންނާއި ހާރޫނުގެފާނުގެ އާލު ވެރިން، ދޫކުރެއްވި ތަކެތީގެ ތެރެއިން ބައެއްތަކެތިވެސް، އެ ތާބޫތުގައި ވެއެވެ. (އެތަކެއްޗާއެކު) އެ ތާބޫތު، މަލާއިކަތުން އުފުއްލަވައިގެން ގެންނަވާނެތެވެ. ތިޔަބައިމީހުންނީ، މުއުމިނުން ކަމުގައިވާނަމަ، ހަމަކަށަވަރުން، ތިޔަބައިމީހުންނަށް އެކަމުގައި ހެތްކެއްވާކަން ކަށަވަރެވެ. (ނޯޓު: ތާބޫތަކީ ފޮށްޓެކެވެ. އެ ފޮށީގައިވާ ތަކެއްޗާމެދު ތަފާތު ގޮތްގޮތަށް މުފައްސިރުން ލިޔުއްވާފައިވެއެވެ.) (248)","މާތް الله ޠާލޫތު އިޚްތިޔާރުކުރެއްވިކަން ސާބިތުކޮށްދޭ ދަލީލަކަށް އެބައިމީހުންގެ ނަބިއްޔާ އަރިހުގައި އެބައިމީހުން އެދުނެވެ. ނަބިއްޔާ އެބައިމީހުންނަށް ވިދާޅުވިއެވެ. މާތް ﷲ ޠާލޫތު އިޚްތިޔާރުކުރައްވައި، އޭނާއަށް ވެރިކަން ދެއްވި ކަމުގެ ދަލީލަކީ މޫސާ عليه السلام ދުޝްމަނުންނާ ހަނގުރާމަކުރައްވާ އިރު ލަޝްކަރުގެ ކުރިމަތީގައި ބަހައްޓަވާ ފޮށްޓެވެ. އެފޮށި ބެހެއްޓުމުން ބަނީ އިސްރާއީލުގެ މީހުންގެ ހިތްތަކަށް ހަމަޖެހުން ވެރިވެއެވެ. އޭގައި އެބައިމީހުންނަށް ހިތްހަމަޖެހުމާއި، ހިމޭންކަން ވެއެވެ. އޭގައި ވަނީ މޫސާ عليه السلام ގެ އަސާކޮޅާއި، ހެދުންކޮޅެވެ. އަދި ތައުރާތު ލިޔެފައިވާ ބައެއް ފިލާތަކެވެ. އެފޮށި ހިއްޕަވައިގެން މަލާއިކަތުން ތިޔަބައިމީހުންގެ ގާތަށް ވަޑައިގަންނަވާނެއެވެ. އިބްނު ޢައްބާސް رضي الله عنه ވިދާޅުވިއެވެ. މީސްތަކުން ބަލަހައްޓައިގެން ތިއްބައި، އުޑާއި ބިމާ ދެމެދުން އެފޮށި އުފުއްލަވައިގެން މަލާއިކަތުން ވަޑައިގެން ޠާލޫތުގެ ކުރިފުޅުމަތީގައި އެފޮށި ބެހެއްޓެވިއެވެ. ﴿إِنَّ فِى ذَ‌ٰلِكَ لَءَايَةً لَّكُمْ إِن كُنتُم مُّؤْمِنِينَ﴾ މަލާއިކަތުން އެގޮތަށް ފޮށި ހިއްޕަވައިގެން ވަޑައިގަތުން އެއީ ތިޔަބައިމީހުންގެ ވެރިކަމަށް މާތް الله ޠާލޫތު ވެރިކުރައްވައިފައި ވާކަމުގެ ދަލީލެކެވެ. ތިޔަބައިމީހުން މާތް اللهއަށާއި، އާޚިރަތް ދުވަހަށް އީމާންވާ ކަމުގައި ވަނީނަމައެވެ. ޠާލޫތު ގަސްތުކުރެއްވީ ލަޝްކަރު އިމްތިހާނު ކުރެއްވުމަށެވެ."],["ދެން، ލަޝްކަރާއިގެން ޠާލޫތު ނުކުމެވަޑައިގަތްހިނދު އޭނާ ވިދާޅުވިއެވެ. ހަމަކަށަވަރުން، اللَّه، ފެންކޯރަކުން ތިޔަބައިމީހުންގެ (ކިޔަމަންތެރިކަންހުރި) ގޮތް ބައްލަވާނެއެވެ. ފަހެ، އެ ކޯރުން ފެންބޮއިފި މީހާ (ދަންނާށެވެ!) ފަހެ، އެމީހާ ތިމަންގެ މީހުންގެ ތެރެޔަކުން ނުވެތެވެ. އަދި، އޭގެ ރަހަ ލިބިނުގަތް މީހާއީ، ހަމަކަށަވަރުންވެސް، ތިމަންގެ މީހުންގެ ތެރެއިންވާ މީހެކެވެ. އެމީހެއްގެ އަތުން އަތްގޮށްޓެއްގެ ފެން ލިބިގަތްމީހާ މެނުވީއެވެ. ދެން، ފަހެ، އެއުރެންގެ ތެރެއިން މަދުބަޔަކު މެނުވީ، އެ ކޯރުން ފެންބޮއިފިއެވެ. ދެން އެއަށްފަހު، ޠާލޫތާއި، އޭނާގެ އަރިހުގައި އީމާންވެގެންތިބި މީހުން، އެ ކޯރު ފަހަނަޅައި ހިނގައްޖެހިނދު، އެއުރެން (ގެ ތެރެއިން ބަޔަކު) ދެންނެވޫއެވެ. جالوت އާއި، އޭނާގެ لشكر އާ ހަނގުރާމަ ކުރުމުގެ ކުޅަދާނަކަމެއް އަދަކު ތިމަންމެންނަކަށް ނެތެވެ. ހަމަކަށަވަރުން، اللَّه އާ ބައްދަލުވާނޭކަން يقين ކުރާމީހުން ބުނޫއެވެ. اللَّه ގެ إذن ޔާއެކު ކިތައް ކިތައް މަދު جماعة ގެ މީހުން، ގިނަ جماعة ގެ މައްޗަށް ގަދަވެގެންފައިވޭ ހެއްޔެވެ؟ اللَّه ވޮޑިގެންވަނީ ކެތްތެރިންނާ އެކުގައެވެ. (249)","ޠާލޫތާ އެކު ލަޝްކަރު ނުކުމެ، ރަށާ ވަކިވެ، ގެތައް އޮބާލާ ހިސާބަށް ދިޔައިރު ލަޝްކަރުގައި އަށްޑިހަ ހާސް މީހުން ތިއްބެވެ. މުއުމިނުންނާއި މުނާފިޤުންނާއި، ހިތްވަރުގަދަ މީހުންނާއި ފިނޑީންނާ އެކުގައެވެ. އޭނާ ލަޝްކަރާއިގެން ވަޑައިގަތީ އެއްވެސް ހިޔަލެއް ފެނެއް ނެތް ހަނަފަސް މަގަކުންނެވެ. މަގުމަތީގައި އެމީހުންނަށް ވަރަށް ހޫނުވެ ފެންބޮވައިގަތެވެ. ދެން ޠާލޫތު އޭނާގެ ސިފައިންނަށް ވިދާޅުވިއެވެ. މާތް الله ކޯރަކުން ތިޔަބައިމީހުން އިމްތިހާނު ކުރައްވާނެއެވެ. އެކޯރުން ފެން ބުއި ބަޔަކު މިހަނގުރާމައިގައި އަހުރެންނާ ބައިވެރި ނުވާނެއެވެ. އެކޯރުގެ ފެން ނުބޯ ބަޔަކީ އަހުރެންނާއެކު ހަނގުރާމަކުރާނޭ، އަހުރެންގެ ސިފައިންނެވެ. ﴿إِلَّا مَنِ ٱغْتَرَفَ غُرْفَةًۢ بِيَدِهِۦ ۚ فَشَرِبُوا۟ مِنْهُ إِلَّا قَلِيلًا مِّنْهُمْ ۚ﴾ ކަރު ހިއްކުން ފިލުވާން އަތް ގޮށްޓަކުން ކޯވަރެއް ބުއި މީހަކު ފިޔަވައެވެ. އޭނާ އެހެން ބުއިމަކުން މައްސަލައެއް ނެތެވެ. ދެން އެމީހުން ކޯރުން ފެން ބުޔެވެ. އަދި ބުއިމުގައި ހައްދުފަހަނައަޅައި ދިޔައެވެ. ކަރުހިއްކުމުގެ މައްޗަށް ކެތްކޮށްގެން ތިބި މަދު ބަޔަކު ފިޔަވައެވެ. ޠާލޫތު ބޭނުންފުޅުވީ އެބައިމީހުންގެ ކެތްތެރިކަން އިމްތިޙާނު ކުރައްވާށެވެ. ފެންނުބޮއި ކެތްކޮށްގެން އެމީހުންގެ ކިޔަމަންތެރިކަން ހާމަވީ މީހުންނަކީ، ހަނގުރާމަ ކުރާން ރަނގަޅު މީހުންނެވެ. އަދި އެމީހެއްގެ އަމިއްލަ އެދުން އިސްކޮށް ނުކިޔަންތެރިވި މީހާ، ދަތި އުނދަގުލުގައި ޖެހޭއިރު މާ އަވަހަށް ނުކިޔަމަންތެރި ވާނެއެވެ. ﴿فَلَمَّا جَاوَزَهُۥ هُوَ وَٱلَّذِينَ ءَامَنُوا۟ مَعَهُۥ قَالُوا۟ لَا طَاقَةَ لَنَا ٱلْيَوْمَ بِجَالُوتَ وَجُنُودِهِۦ ۚ﴾ ކަރުހިއްކުމަށް ކެތްކުރި މީހުންނާ އެކު ޠާލޫތު ކޯރު ހުރަސްކުރެއްވިއިރު، ދުޝްމަނުންގެ ޢަދަދު ގިނަކަން ފެނި، އެބައިމީހުންގެ ހިތަށް ބިރުވެރިކަން ވަނެވެ. އަދި އޭގެ ތެރެއިން ބަޔަކު ބުންޏެވެ. ޖާލޫތާއި އޭނާގެ ލަޝްކަރާ ހަނގުރާމަކުރާނެ ބާރެއް އަހަރުމެންގެ ނެތެވެ. އަހަރުމެންގެ ލަޝްކަރު މަދުވެފައި އެމީހުން މާގިނައެވެ. ﴿قَالَ ٱلَّذِينَ يَظُنُّونَ أَنَّهُم مُّلَـٰقُوا۟ ٱللَّهِ كَم مِّن فِئَةٍ قَلِيلَةٍ غَلَبَتْ فِئَةً كَثِيرَةًۢ بِإِذْنِ ٱللَّهِ ۗ وَٱللَّهُ مَعَ ٱلصَّـٰبِرِينَ﴾ މާތް اللهގެ ޙަޟްރަތާއި ބައްދަލުކުރާން ޖެހޭނެ ކަން ޤަބޫލުކުރާ ތެދުވެރި މުއުމިނުން ބުންޏެވެ. (އެއީ، ޠާލޫތަށް ތަބަޢަވީ، ހެޔޮލަފާ ތަޤުވާވެރީންގެ ތެރެއިން ހޮވައިލެވޭ މަދު ބައެކެވެ.) ނަޞްރު ލިބެނީ އަދަދު ގިނަވުމަކުން ނޫނެވެ. މާތް اللهގެ އިރާދަފުޅާ، އެކަލާނގެ މަދަދާއެކު ގިނަ މީހުންގެ މައްޗަށް މަދުމީހުން ކިތަންމެ ފަހަރަކު ގަދަވެފައި ވެއެވެ. މުހިއްމީ މީހުން ގިނަވުމެއް ނޫނެވެ. ހިތްވަރުގަދަކަމާއި، އީމާންތެރިކަމެވެ. މާތް الله ކެތްރީންނާއެކު ވޮޑިގެންވެއެވެ. އެކަލާނގެ އެބައިމީހުން ރައްކާތެރިކުރައްވާނެއެވެ."],["އަދި، އެއުރެން (އެބަހީ: މުއުމިނުންގެ ލަޝްކަރު) ޖާލޫތާއި، އޭނާގެ ލަޝްކަރާ (ހަނގުރާމަ ކުރުމަށް ސަފުތައްހަދައި) ކުރިމަތިލީހިނދު، އެއުރެން ދެންނެވޫއެވެ. އަޅަމެންގެ ވެރިރަސްކަލާކޮ! އަޅަމެންނަށް ކެތްތެރިކަން ދެއްވާނދޭވެ! އަދި، އަޅަމެންގެ ފައިތިލަތައް ސާބިތުކޮށް ދެއްވާނދޭވެ! އަދި، ކާފިރުވެގެންވާ ޤައުމުގެ މައްޗަށް އަޅަމެންނަށް ނަޞްރު ދެއްވާނދޭވެ! (250)","އެބައިމީހުން އެބައިމީހުންގެ ދުޝްމަނުން ކަމުގައިވާ، ޖާލޫތާއި އޭނާގެ ލަޝްކަރާ ކުރިމަތިލި ހިނދު އެބައިމީހުން މިފަދައިން ދުޢާކުރިއެވެ. އަޅަމެންގެ ދުޝްމަނުންނާ ކުރިމަތިލާއިރު އަޅަމެންނަށް ކެތްތެރިކަން ދެއްވާނދޭވެ. އަދި ހަނގުރާމައިގެ މައިދާނުގައި އަޅަމެންގެ ފައިތިލަ ސާބިތުކުރައްވައި، ކާފިރުންގެ މައްޗަށް އަޅަމެންނަށް ނަޞްރުދެއްވާނދޭވެ."],["ފަހެ، އެއުރެން اللَّه ގެ އިޒުނަފުޅާއެކު ކާފަރުންގެ ލަޝްކަރު ބަލިކޮށްފޫއެވެ. އަދި، ދާވޫދުގެފާނު، ޖާލޫތު ޤަތުލުކުރެއްވިއެވެ. އަދި، اللَّه، އެކަލޭގެފާނަށް ރަސްކަމާއި، ޙިކްމަތް (އެބަހީ: ނަބީކަން) ދެއްވިއެވެ. އަދި އެކަލާނގެ އިރާދަކުރައްވާ ކަންތަކެއް އެކަލޭގެފާނަށް އެކަލާނގެ އުނގަންނައި ދެއްވިއެވެ. އަދި، މީސްތަކުންކުރެ އެއްބަޔަކު މެދުވެރި ކުރައްވައި އަނެއްބަޔަކު (ގެ ނުރައްކާތެރިކަން) اللَّه، ދުރުކުރެއްވުން ނުވާނަމަ، ބިން ފަސާދަވެއްޖައީސްކަން ކަށަވަރެވެ. އެހެނެއްކަމަކު اللَّه އީ، ޢާލަމްތަކުގެ މައްޗަށް ފަޟްލުވަންތަވެރި ރަސްކަލާނގެއެވެ. (251)","މާތް ﷲގެ ނަޞްރާއި މަދަދާއެކު އެބައިމީހުން ދުޝްމަނުން ބަލިކުރިއެވެ. އަދި ދާވޫދު عليه السلام (އޭރު ޠާލޫތުގެ ލަޝްކަރުގައި ހިމެނިވަޑައިގަންނަވާ ހަނގުރާމައިގެ ބަޠަލެއް) ކާފަރުންގެ ވެރިޔާ ޖާލޫތު ޤަތުލުކުރެއްވިއެވެ. އަދި މާތް الله އެކަލޭގެފާނަށް ރަސްކަމާއި ނަބީކަން ދެއްވިއެވެ. އަދި އެކަލޭގެފާނަށް ބަނީ އިސްރާއީލުގެ ވެރިކަން ހިންގަވާން ފައިދާހުރި ޢިލްމު ދެއްވިއެވެ. ﴿وَلَوْلَا دَفْعُ ٱللَّهِ ٱلنَّاسَ بَعْضَهُم بِبَعْضٍ لَّفَسَدَتِ ٱلْأَرْضُ وَلَـٰكِنَّ ٱللَّهَ ذُو فَضْلٍ عَلَى ٱلْعَـٰلَمِينَ﴾ މާތް الله މުއުމިނުންގެ ކިބައިން ނުބައިމީހުންގެ ނުބައި ރޭވުންތައް ދުރުނުކުރައްވާނަމަ، އަދި ކާފަރުން އެއްބަޔަކު އަނެއް ބަޔަކާ ދެކޮޅަށް ނުނެރުއްވާނަމަ، ދުނިޔެ ފަސާދަވެ މުޅި ކައުނުވެސް ފަސާދަވެއްޖައީހެވެ. އެހެންނަމަވެސް، މާތް الله އީ މީސްތަކުންގެ މައްޗަށް ފަޟުލުވަންތަ ރަސްކަލާނގެއެވެ."],["އެއީ، اللَّه ގެ އާޔަތްތަކެވެ. ޙައްޤު ގޮތުގައި ތިމަންރަސްކަލާނގެ ކަލޭގެފާނަށް އެ އާޔަތްތައް ކިޔައިދެއްވަމެވެ. އަދި، ހަމަކަށަވަރުން، ކަލޭގެފާނުވަނީ، ރަސޫލުންގެ ތެރެއިންކަން ކަށަވަރެވެ. (252)","އޭ ރަސޫލާ ﷺ އެވެ. ކަލޭގެފާނަށް ތިމަންރަސްކަލާނގެ ކިޔައިދެއްވި ބަނީ އިސްރާއީލުގެ ވާހަކަތަކަކީ، އަދި އެވާހަކަތަކުގައިވާ އާދަޔާ ޚިލާފު ހައިރާންކުރުވަނިވި ހާދިސާތަކަކީ ބަޔާންވެގެންވާ ޙައްޤާއެކު ތިމަންރަސްކަލާނގެ ކަލޭގެފާނުގެ މައްޗަށް ބާވައިލެއްވި ފޮތުގައިވާ ވާހަކަތަކެވެ. އަދި ކަލޭގެފާނަކީ މާތްވެގެންވާ ރަސޫލުބޭކަލުންގެ ތެރެއިން ބޭކަލެކެވެ. މިތާނގައި ރަސޫލާ ﷺ ގެ ރަސޫލުކަމުގެ މައްޗަށް މާތް الله މިވަނީ ހެކިވެވޮޑިގެންފައެވެ. އެކަމަށް އިތުރު ހެތްކެއްގެ ބޭނުމެއް ދެން ނެތެވެ."],["އެއީ رسول ންނެވެ. ތިމަންރަސްކަލާނގެ އެ رسول ންކުރެ އެއްބަޔަކު އަނެއް ބަޔަކަށްވުރެ މާތްކުރެއްވީމެވެ. އެބޭކަލުންގެ ތެރެއިން اللَّه (ސީދާ) ބަސް وحى ކުރެއްވި ބޭކަލުން ވެއެވެ. އަދި، އެކަލާނގެ، އެ ބޭކަލުންކުރެ ބަޔެއް ބޭކަލުން ދަރަޖައިގެ ގޮތުން މަތިވެރި ކުރެއްވިއެވެ. އަދި، مريمގެފާނުގެ ދަރިކަލުން عيسى ގެފާނަށް، بيان ވެގެންވާ ހެކިތަކާއި، حجة ތައް، ތިމަންރަސްކަލާނގެ ދެއްވީމެވެ. އަދި، روح القدس ން (އެބަހީ: جبريلގެފާނު ފޮނުއްވުމުން) ތިމަންރަސްކަލާނގެ އެކަލޭގެފާނަށް ބާރު ދެއްވީމެވެ. الله އިރާދަކުރެއްވިނަމަ، އެބޭކަލުންގެ ފަހުން އައި މީހުން އެއުރެންނަށް ބަޔާންވެގެންވާ ހެކިތަކާއި، حجة ތައް އައުމަށްފަހު އެއުރެން އެކަކު އަނެކަކާ ހަނގުރާމަޔެއް ނުކުރީހެވެ. އެހެނެއްކަމަކު އެއުރެން خلاف ވެއްޖައޫއެވެ. ފަހެ، އެއުރެންގެ ތެރެއިން، إيمان ވި މީހުންނާއި، އަދި، كافر ވި މީހުންވެސް ވެއެވެ. އަދި، الله އިރާދަކުރެއްވިނަމަ، އެއުރެން އެކަކު އަނެކަކާ ހަނގުރާމަޔެއް ނުކުރީހެވެ. އެހެނެއްކަމަކު اللَّه އެކަލާނގެ އިރާދަކުރައްވާ ކަމެއް ކުރައްވައެވެ. (253)",'ތިމަންރަސްކަލާނގެ އެބޭކަލުންގެ ވާހަކަތައް ކަލޭގެފާނަށް ކިޔައިދެއްވި މާތް ރަސޫލުބޭކަލުންނަކީ، ހަމަ ޙަޤީޤަތުގައި ވެސް ތިމަންރަސްކަލާނގެ ރަސޫލުބޭކަލުންނެވެ. އެބޭކަލުން މާތް ކަމާއި ދަރަޖައިގައި ތަފާތެވެ. އޭގެ ތެރޭގައި އެއްވެސް ހުރަހެއް ނެތި މާތް الله ބަސްވަޙީކުރެއްވި މޫސާ ބިން ޢިމްރާނު عليه السلام އާއި، ހުރިހާ ރަސޫލުބޭކަލުންގެ މައްޗަށް އެބޭކަލަކު މާތް ކުރެއްވި، ނަބީކަން ޚަތިމުކުރެއްވި ރަސޫލާ މުޙައްމަދު ﷺ ފަދަ ބޭފުޅުންވެސް ހިމެނިވަޑައިގަންނަވައެވެ. އިތުރު އެކަލޭގެފާނު ޙަދީޘުކުރެއްވި ފަދައިންނެވެ. "أَنَا سَيِّدُ وَلَدِ آدَمَ يَوْمَ القِيَامَةِ وَلَافَخْرَ.... " (سنن الترمذي – أبواب المناقب عن رسول الله صلى الله عليه وسلم) (ތިމަންކަލޭގެފާނީ ޤިޔާމަތް ދުވަހު ހުރިހާ އާދަމުގެދަރީންގެ ވެރިޔާއެވެ. މިއީ ފަޚުރުވެރިވުމެއް ނޫނެވެ.) (ސުނަނުއްތިރްމިޛީ: ޙަދީޘު: 3615) ﴿وَءَاتَيْنَا عِيسَى ٱبْنَ مَرْيَمَ ٱلْبَيِّنَـٰتِ وَأَيَّدْنَـٰهُ بِرُوحِ ٱلْقُدُسِ ۗ﴾ އަދި ތިމަންރަސްކަލާނގެ ޢީސާ ބިން މަރްޔަމް عليه السلامއަށް މަރުވެފައިވާ މީހުން ދިރުއްވުމާ، ކަނު މީހާގެ ލޮލަށް ފެންނަގޮތް ހެއްދެވުމާ، ބޭހުން ފަސޭހަ ނުވާ ބަލިތަކަށް ޝިފާދެއްވުން ފަދަ އަލިގަދަ ޙުއްޖަތްތަކާއި، ދެބަސްވެވޭން ނެތް މުޢުޖިޒާތްތައް ދެއްވީމެވެ. އަދި "ރޫޙުލް ޤުދުސް" ކަމުގައިވާ ޖިބްރީލު عليه السلام ފޮނުއްވައި އެކަލޭގެފާނަށް ވާގި ދެއްވީމެވެ. ﴿وَلَوْ شَآءَ ٱللَّهُ مَا ٱقْتَتَلَ ٱلَّذِينَ مِنۢ بَعْدِهِم مِّنۢ بَعْدِ مَا جَآءَتْهُمُ ٱلْبَيِّنَـٰتُ﴾ އަދި މާތް الله އިރާދަކުރެއްވިނަމަ، ރަސޫލުބޭކަލުންނަށް ވުރެ ފަހުން އައި އުއްމަތްތައް، ރަސޫލުބޭކަލުން އެބައިމީހުންނަށް ގެނެސްދެއްވާފައިވާ އަލިގަދަ ދަލީލުތަކާއި، ފާޅުކަން ބޮޑު ހެކިތަކަށްފަހު، އެބައިމީހުން އެއްބަޔަކު އަނެއްބަޔަކާ ތަޅައިނުފޮޅީހެވެ. ﴿وَلَـٰكِنِ ٱخْتَلَفُوا۟ فَمِنْهُم مَّنْ ءَامَنَ وَمِنْهُم مَّن كَفَرَ ۚ وَلَوْ شَآءَ ٱللَّهُ مَا ٱقْتَتَلُوا۟ وَلَـٰكِنَّ ٱللَّهَ يَفْعَلُ مَا يُرِيدُ﴾ އެކަމަކު، އެބައިމީހުން ދީނާ މެދު ދެބަސްވެ، އެބައިމީހުންގެ މަޒްހަބުތަކާއި، އެދޭ ގޮތްތައް ތަފާތުވުމުން، މާތް الله އެބައިމީހުންނަށް ހިދާޔަތު ދެއްވާން އިރާދަ ނުކުރެއްވީއެވެ. ފަހެ، އެބައިމީހުންގެ ތެރޭގައި އީމާންކަން މަތީ ސާބިތުވެ ތިބި މީހުންނާއި، މަގުން އެއްކިބާވެ ކާފިރުވީ މީހުންވެސް ހިމެނެއެވެ. މާތް الله އިރާދަކުރެއްވިނަމަ، އެބައިމީހުންނީ މަލާއިކަތުން ފަދައިން ދުވަހަކުވެސް ދެބަސްނުވާ އަދި އަރައިރުންނުވާ ބަޔަކު ކަމުގައި ލެއްވީހެވެ. އެހެނަސް، މާތް اللهއީ ޙިކްމަތްވަންތަ ރަސްކަލާނގެއެވެ. އެކަލާނގެ ކުރައްވާ ކޮންމެ ކަމެއް ކުރައްވާނީ އެންމެ މަސްލަހަތު ރަނގަޅު ގޮތަށެވެ. އެކަލާނގެ ނިންމަވައި ކަނޑައަޅުއްވާ ކަމަކާ ދެބަސްވެވޭނެ ފަރާތެއް ނެތެވެ.'],["އޭ إيمان ވެއްޖެ މީސްތަކުންނޭވެ! ތިޔަބައިމީހުންނަށް ތިމަންރަސްކަލާނގެ ދެއްވި ތަކެތިން ތިޔަބައިމީހުން ހޭދަކުރާށެވެ! (އެއީ) ދުވަހެއް އައުމުގެ ކުރިންނެވެ. އެ ދުވަހުގައި ވިޔަފާރި ކުރުމެއް (އެބަހީ: فدية ދީގެން ސަލާމަތްވާނެ މަގެއް) ނުވެއެވެ. އަދި، (މަންފާޔެއް ކޮށްދެނިވި) رحمة ތެރިކަމެއްވެސް ނުވެއެވެ. އަދި، (އެކަލާނގެ إذن ފުޅުން މެނުވީ) شفاعة ތެރިކަމެއްވެސް ނުމެވޭމެއެވެ. كافر ންނަކީ ހަމަ އަނިޔާވެރިންނެވެ. (254)","އޭ އީމާންވެއްޖެ މީސްތަކުންނޭވެ! މުދަލަކުން، ރައްޓެހިކަމަކާއި، ކުލުނަކުން ފައިދާއެއް ނުކުރާނޭ، އަދި މާތް اللهގެ ޢަޛާބުން ސަލާމަތްވުމަށް ޝަފާޢަތްތެރިވާނެ މީހަކު ނުފެންނާނެ ދުވަސް އައުމުގެކުރިން، މާތް الله ތިޔަބައިމީހުންނަށް ދެއްވި މުދަލުން اللهގެ މަގުގައި ހޭދަކުރާށެވެ. ތިޔަބައިމީހުންގެ މުދަލުން ޒަކާތް ދޭށެވެ. ހެޔޮކަމާއި އިޙްސާންތެރިކަމުގެ މަގުތަކަށް ހޭދަކުރާށެވެ. މާތް اللهގެ ނިޢުމަތްތަކަށް އިންކާރުކުރާ މީހުންނީ އެބައިމީހުންގެ އަމިއްލަ ނަފުސުތަކަށް އަނިޔާވެރިވީ މީހުންނެވެ."],["اللَّه އީ، އެކަލާނގެ ފިޔަވައި حق ވެގެން އަޅުކަމެއް ވެވޭ إله އަކުނުވާ ރަސްކަލާނގެއެވެ. ދިރިދެމިވޮޑިގެންވާ، دائم އަށް قائم ވެ ވޮޑިގެންވާ ރަސްކަލާނގެއެވެ. އަވަހާރަފުޅު އައުމެއް އަދި، އަވަހާރަފުޅު ލެއްޕެވުމެއްވެސް އެކަލާނގެއަކަށް ނުވެއެވެ. އުޑުތަކުގައި ވާހައި އެއްޗަކާއި، އަދި، ބިމުގައި ވާހައި އެއްޗެއް މިލްކުވެގެންވަނީ އެކަލާނގެއަށެވެ. އެކަލާނގެ إذن ފުޅާ ނުލައި އެކަލާނގެ حضرة ގައި شفاعة ތެރިވާނޭ މީހަކީ ކާކުހެއްޔެވެ؟ އެއުރެންގެ ކުރިން (އެބަހީ: خلق ތަކުންގެ ކުރިން) އިސްވެގޮސްފައިވާހައި ކަމަކާއި، އެއުރެންގެ ފަހުން ވާނޭހައި ކަމެއްވެސް އެކަލާނގެ ދެނެވޮޑިގެންވެއެވެ. އަދި، އެކަލާނގެ علم ފުޅުގެ ތެރެއިން އެކަލާނގެ އިރާދަކުރެއްވިކަމެއް ފިޔަވައި، އެއްވެސް އެއްޗެއް އެއުރެންނަކަށް އެނގިގެނެއް ނުވެއެވެ. އެކަލާނގެ كرسى، އުޑުތަކާއި، ބިމުގެ އެންމެހައި ކަންކޮޅުތަކަށް ތަނަވަސް ވެގެންވެއެވެ. އެ އުޑުތަކާއި، ބިން، ރައްކާތެރި ކުރައްވައި ހިފެހެއްޓެވުމަށް އެކަލާނގެ حضرة އަކަށް ކުޑަވެސް ބުރަކަމެއް ނުވެއެވެ. އަދި، އެކަލާނގެއީ، އެންމެ އަޅުކަންކުރުން ޙައްޤުވެގެންވާ ފަރާތަކީ ގަދަ ކީރިތިވަންތަ މާތް ﷲ އެވެ. އެކަލާނގެ ފިޔަވައި ޙައްޤުވެގެން އަޅުކަމެއް ވެވޭ އިލާހަކު ނުވެއެވެ. އެކަލާނގެއީ އެއްކައުވަންތަ، އެންމެހާ ތަކެތި އެކަލާނގެއަށް ބޭނުންތެރިވެގެންވާ، އެކަލާނގެ އެއްވެސް އެއްޗަކަށް ބޭނުންވެވޮޑިގެންނުވާ ރަސްކަލާނގެއެވެ. ފަނާވުމެއް ނެތި އަބަދުގެ އަބަދަށް ދިރިދެމިވޮޑިގެންވާ ރަސްކަލާނގެއެވެ. އަޅުތަކުންގެ ކަންތައް ރާއްވަވައި ހިންގެވުމުގައި އަބަދުމެ ޤާއިމްވެވޮޑިގެންވާ ރަސްކަލާނގެއެވެ.",'﴿لَا تَأْخُذُهُۥ سِنَةٌ وَلَا نَوْمٌ ۚ﴾ އެކަލާނގެއަށް އަވަހާރަފުޅު އައުމެއް، އަދި އަވަހާރަފުޅުލެއްޕެވުމެއް ނުވެއެވެ. އެހެނީ، ނިންޖަކީ މަރުގެ ފެށުމެވެ. އަދި މާތް الله އަށް އަވަހާރަފުޅު ލެއްޕެވުމެއް، އަދި އަވަހާރަވުމެއް ނުވެއެވެ. ޙަދީޘުގައި އައިސްފައި ވެއެވެ. "إِنَّ الله عَزَّ وَجَلَّ لاَ يَنَامُ وَلاَ يَنْبَغِي لَهُ أَنْ يَنَامَ. يَخْفِضُ الْقِسْطَ وَيَرْفَعُهُ .... حِجَابُهُ النُّورُ، لَوْ كَشَفَهُ لأَحْرَقَتْ سُبُحَاتُ وَجْهِهِ مَا انْتَهَى إِلَيْهِ بَصَرُهُ مِنْ خَلْقِهِ" (صحيح مسلم، كتاب الإيمان، باب في قوله عليه السلام: إن الله لا ينام) (ހަމަކަށަވަރުން މާތް الله އަވަހާރަފުޅު ނުލައްޕަވައެވެ. އަދި އަވަހާރަފުޅުލެއްޕެވުމަކީ އެކަލާނގެއަށް އެކަށީގެންވާ ކަމެއްވެސް ނޫނެވެ. އެކަލާނގެ މީޒާން ތިރިކުރައްވައި އުފުއްލަވައެވެ. އެކަލާނގެ ފަރުދާކޮޅު ވަނީ ނޫރުންނެވެ. އެކަލާނގެ އެ ފަރުދާކޮޅު ކަޝްފުކުރައްވައިފި ނަމަ، އެކަލާނގެ ވަޖުހުފުޅުގެ ނޫރުން އެކަލާނގެ ހުރިހާ މަޚްލޫޤުން އަނދައިގެން ދިޔައީހެވެ.) (ޞަޙީޙު މުސްލިމް، ޙަދީޘު: 179 (293) ) ﴿لَّهُۥ مَا فِى ٱلسَّمَـٰوَ‌ٰتِ وَمَا فِى ٱلْأَرْضِ ۗ مَن ذَا ٱلَّذِى يَشْفَعُ عِندَهُۥٓ إِلَّا بِإِذْنِهِۦ ۚ ﴾ ކައުނުގައިވާ ހުރިހާ އެއްޗެއް މިލްކުވެވޮޑިގެންވަނީ އެކަލާނގެއަށެވެ. ހުރިހާ މަޚްލޫޤުންނަކީ އެކަލާނގެ އަޅުންނެވެ. މާތް الله އިޛްނަ ދެއްވި މީހަކަށް ނޫނީ ޤިޔާމަތްދުވަހު، އެކަލާނގެ ޙަޟްރަތުގައި އެއްވެސް މީހަކަށް ޝަފާޢަތްތެރި ނުވެވޭނެއެވެ. މިއީ އެކަލާނގެ މަތިވެރިކަމާއި، ކިބްރިޔާވަންތަކަން ބަޔާންކުރެއްވުމެވެ. ﴿يَعْلَمُ مَا بَيْنَ أَيْدِيهِمْ وَمَا خَلْفَهُمْ ۖ وَلَا يُحِيطُونَ بِشَىْءٍ مِّنْ عِلْمِهِۦٓ إِلَّا بِمَا شَآءَ ۚ﴾ ދުނިޔެއާއި އާޚިރަތުގެ ކަންކަމުގެ ތެރެއިން މީސްތަކުންނަށް ފެންނަ ކަންކަމާއި، އެބައިމީހުންނަށް ނުފެންނަ، ޣައިބުގައިވާ ކަންކަން އެކަލާނގެ ދެނެވޮޑިގެންވެއެވެ. އަދި އެކަލާނގެ ޢިލްމުގެ ތެރެއިން އެކަލާނގެ ދެއްވި އެއްޗެއް ނޫނީ މަލާއިކަތުންނާއި، ނަބިއްޔުންނާއި ހުރިހާ މަޚްލޫޤުންގެ ތެރެއިން އެއްވެސް ފަރާތަކަށް ލިބުމެއް ނުވެއެވެ. ﴿وَسِعَ كُرْسِيُّهُ ٱلسَّمَـٰوَ‌ٰتِ وَٱلْأَرْضَ ۖ وَلَا يَـُٔودُهُۥ حِفْظُهُمَا ۚ وَهُوَ ٱلْعَلِىُّ ٱلْعَظِيمُ﴾ އެކަލާނގެ ކުރުސީ އުޑުތަކާއި ބިމުގެ ހުރިހާ ކަންކޮޅުތަކަށް ތަނަވަސްވެގެން ވެއެވެ. އުޑުތަކާއި ބިމާއި، އެދެމެދުގައިވާ ހުރިހާ މަޚްލޫޤުން ރައްކާތެރިކުރައްވައި ބެލެހެއްޓެވުމަށް އެކަލާނގެ ޙަޟްރަތަށް އެއްވެސް ބުރަކަމެއް ނުވެއެވެ. ގަދަކީރިތިވަންތަ މާތް الله ވޮޑިގެންވަނީ އެންމެހާ ޚަލްޤުތަކުންނަށް ވުރެ މަތީގައެވެ. އެކަލާނގެއީ އެންމެ މަތިވެރި އެންމެ މާތް ރަސްކަލާނގެއެވެ. ކުރްސިއަކީ މާތް اللهގެ މަތިވެރި މަޚްލޫޤުންގެ ތެރެއިން މަޚްލޫޤެކެވެ. އެއީ ޢަރްޝަށް ނިސްބަތްކޮށް ބަލާއިރު މާތް اللهއަށް ނޫނީ އޭގެ ތަނަވަސްކަން ނޭނގޭ ތަނަވަސް ސަހަރާއެއްގެ މެދުގައި އޮތް ކުޑަކުޑަ ބޮޅެއް ފަދައެވެ. ވީމާ، ކުރުސީ އުޑުތަކާއި ބިންތަކަށް ވުރެ ތަނަވަސްވެގެންވާއިރު، ޢަރްޝުގެ ތަނަވަސްކަން ކިހާވަރެއް ވާނެ ހެއްޔެވެ؟ މާތް الله ވޮޑިގެންވަނީ އުޑުގައި ކަމަށް ބައެއް މީހުން ހީކުރާ ހީކުރުމަކީ ވަރަށް ބޮޑު ގޯހެކެވެ. ފަހެ، މާތް الله ވޮޑިގެންވަނީ، އެކަލާނގެ އަންގަވާފައި ވާ ފަދައިން ޢަރްޝުގައެވެ. އަދި ޢަރްޝު ވަނީ ހުރިހާ ތަކެއްޗަށް ވުރެ ތަނަވަސް ވެގެންނެވެ. ކުރުސީއާއި އުޑުތަކާއި ބިންތަކަށްވުރެވެސް ތަނަވަސްވެގެންނެވެ. ޢަރުޝުގެ ތަނަވަސްކަމާއި އޭގެ މަތިވެރިކަން މާތް الله ފިޔަވައި އެއްވެސް ފަރާތަކަށް ނޭނގެއެވެ. ވީމާ، ތިބާ މިކަން ރަނގަޅަށް ދެނެގަންނާށެވެ. ތިބާއަށް މާތް الله ހިދާޔަތް ދެއްވާށިއެވެ.'],["دين އަށް ވެއްދުމުގައި مجبور ކުރުމެއް ނެތެވެ. ހަމަކަށަވަރުން، ضلالة ގެ އަނދިރިކަމުގެ ތެރެއިން، هداية ގެ ސާފު އަލިމަގު އެނގި ފާޅުވެއްޖެއެވެ. ފަހެ، شيطان އާޔަށް كافر ވެ اللَّه އަށް إيمان ވާމީހާ (ދަންނާށެވެ!) ފަހެ، އެމީހާ، އެންމެ ވަރުގަދަ عقيدة ގައި ހިފަހައްޓައިފިކަން ކަށަވަރެވެ. ނެތި ދިޔުމެއް އެޔަކަށް ނުވެއެވެ. اللَّه އީ، މޮޅަށް އައްސަވާވޮޑިގެންވާ، މޮޅަށް ދެނެވޮޑިގެންވާ ރަސްކަލާނގެއެވެ. (256)","އިސްލާމްދީނަށް ވަނުމަށް އެއްވެސް މީހަކަށް މަޖުބޫރުކުރުމެއް ގަދަކަންދެއްކުމެއް ނެތެވެ. އިސްލާމްދީނަށް ވަންނަން ޖެހެނީ ހިތުން ރުހުމުން، ހިތުގެ އަޑިން އެދީން ޤަބޫލުކޮށްގެންނެވެ. އީމާން ކަން ވަނީ ކާފިރުކަމާ ވަކިވެ ބަޔާންވެފައެވެ. އަދި ތެދުމަގު ވަނީ މަގުފުރެދުމާއި ވަކިވެ ސާފުވެފައެވެ. ﴿فَمَن يَكْفُرْ بِٱلطَّـٰغُوتِ وَيُؤْمِنۢ بِٱللَّهِ فَقَدِ ٱسْتَمْسَكَ بِٱلْعُرْوَةِ ٱلْوُثْقَىٰ لَا ٱنفِصَامَ لَهَا ۗ وَٱللَّهُ سَمِيعٌ عَلِيمٌ﴾ ޝައިޠާނާއާއި، ބުދުތައް ފަދަ މާތް الله ފިޔަވައި އަޅުކަންވެވޭ ކޮންމެ އެއްޗަކަށް ކާފިރުވެ، ހަމައެކަނި الله އަށް އީމާންވާ މީހާ އެ ހިފެހެއްޓީ އެންމެ ގަދަފަދަ އުޅައްގަނޑުގައެވެ. އަދި އެންމެ ވަރުގަދަ ވަލުގައެވެ. އެއީ ކަނޑައިގެން ދިއުމެއް ނުވާ ވަލެކެވެ. މާތް ﷲއީ އަޅުތަކުންގެ އަޑު އައްސަވާ، އެބައިމީހުންގެ ހާލަތު މޮޅަށް ދެނެވޮޑިގެންވާ ރަސްކަލާނގެއެވެ. މާތް الله މިވަނީ އިސްލާމްދީނުގައި ހިފަހައްޓާ މީހާ ގަދަފަދަ ވަލެއްގައި ހިފަހައްޓާ މީހެއްގެ ގޮތުގައި ސިފަކުރައްވައިފައެވެ. މިއީ ވަރަށް މޮޅު ސިފަކުރެއްވުމެކެވެ."],["اللَّه އީ، إيمان ވި މީހުންނަށް އެހީތެރިވެ، ވާގިވެރިވެ ވޮޑިގެންވާ ރަސްކަލާނގެއެވެ. އެކަލާނގެ، އަނދިރިކަމުގެ ތެރެއިން އަލިކަމަށް އެއުރެން ނެރުއްވައެވެ. އަދި، كافر ވި މީހުންގެ އެކުވެރި ވާގިވެރިންނަކީ، شيطان ންނެވެ. އަލިކަމުގެ ތެރެއިން އަނދިރިކަމަށް، އެ شيطان ން އެއުރެން ނެރެތެވެ. އެއުރެންނީ، ނަރަކައިގެ أهل ވެރިންނެވެ. އެއުރެން އެތާނގައި ދެމިތިބޭނެތެވެ. (257)","މާތް الله އީ މުއުމިނުން ރައްކާތެރިކުރައްވާ، އަދި އެބައިމީހުންގެ ކަންތައް ބަލަހައްޓަވާ ރަސްކަލާނގެއެވެ. އެކަލާނގެ ހިދާޔަތާއި، ތައުފީޤާއެކު، ކާފަރުކަމާއި މަގުފުރެދުމުގެ އަނދިރިކަމުން ހިދާޔަތާއި އީމާންކަމުގެ އަލިކަމަށް، އެބައިމީހުން ނެރުއްވައެވެ. ކާފިރުން މިއާ އިދިކޮޅެވެ. އެބައިމީހުންގެ އެކުވެރީންނަކީ އަދި އެހީތެރީންނަކީ ޝައިޠާނުންނެވެ، އެޝައިޠާނުން އެބައިމީހުންނަށް ވަސްވާސްދީ، ބަލި ޝުބުހަތައް ދައްކައި، އީމާންކަމުގެ ނޫރުން ކާފިރުކަމާއި މަގުފުރެދުމުގެ އަނދިރިކަމަށް އެބައިމީހުން ނެރެއެވެ. މި ނުލަފާ ކާފިރުން އަބަދުގެ އަބަދަށް ތިބޭނީ ނަރަކައިގައެވެ. އެމީހުން ދުވަހަކުވެސް އެތަނުން ނުކުތުމެއް ނެތެވެ."],["اللَّه، އޭނާއަށް ރަސްކަންދެއްވާފައިވާތީ، إبراهيم ގެފާނުގެ ވެރިރަސްކަލާނގެއާމެދު އެކަލޭގެފާނާ جدل ކުޅަ މީހާޔަށް ކަލޭގެފާނު ވިސްނައި ފިކުރު ނުކުރައްވަމުތޯއެވެ؟ (އެއީ) إبراهيم ގެފާނު ވިދާޅުވިހިނދެވެ. ދިރުއްވައި މަރުގަންނަވަނީ ތިމަންކަލޭގެފާނުގެ ވެރިރަސްކަލާނގެއެވެ. އޭނާ ދެންނެވިއެވެ. އަހަރެންވެސް ދިރުވައި އަދި މަރަމެވެ. إبراهيم ގެފާނު ވިދާޅުވިއެވެ. ފަހެ، ހަމަކަށަވަރުން، اللَّه، އިރުމަތީފަރާތުން އިރު ގެންނަވައެވެ. ފަހެ، ކަލޭ، އެ އިރު ހުޅަނގުފަރާތުން ނިކަން ގެނެސް ބަލާށެވެ! ދެން، އެ كافر ވި ކަލޭގެ حيران ވެ ބަސްހުއްޓިއްޖެއެވެ. އަނިޔާވެރިވެގެންވާ قوم އަކަށް اللَّه ތެދުމަގެއް ނުދައްކަވައެވެ. (258)","އާޔަތް ފައްޓަވާފައި މިވަނީ ކާފިރު ނަމްރޫޛުގެ ކަންތަކާމެދު އަޑުއަހާ މީހާގެ ޝައުގުވެރިކަން ދަމައިގަތުމަށް ކުރެވޭ ސުވާލަކުންނެވެ. އޭނާގެ އުރެދުމާއި މާތް الله އަށް ނުކިޔަމަންތެރިކަން ދެއްކުމުގައި ބުއްދި ގޯސްވާ ދަރަޖައަށް ގޮސް الله ވޮޑިގެންވުމާ، އެކަލާނގެ އެއްކައުވަންތަކަމާމެދު ޖަދަލުކުރާ ހިސާބަށް އޭނާގެ ކަންތައް ދިޔައީއެވެ. މާނައީ: މާތް الله އޭނާއަށް ރަސްކަން ދެއްވައިފައި ވާތީ މާތް الله ވޮޑިގެންވުމާ، އެކަލާނގެ އެއްކައުވަންތަކަމާ މެދު އެކަލާނގެ ޚަލީލު އިބްރާހީމް عليه السلام އާ ޖަދަލުކުރި މި އަބާއްޖަވެރި ކާފިރުމީހާގެ ވާހަކަ ކަލޭގެފާނާ ހަމައަށް ނާދޭތޯއެވެ؟ ﴿إِذْ قَالَ إِبْرَ‌ٰهِـۧمُ رَبِّىَ ٱلَّذِى يُحْىِۦ وَيُمِيتُ قَالَ أَنَا۠ أُحْىِۦ وَأُمِيتُ ۖ﴾ އިބްރާހީމް عليه السلام ވިދާޅުވި ހިނދެވެ. އަހުރެންގެ ވެރިރަސްކަލާނގެ ވޮޑިގެންވާ ކަމުގެ ދަލީލަކީ، އެކަލާނގެއީ ނެތުމުގެ ތެރެއިން މަޚްލޫޤުން ހައްދަވައި، ދިރުން ދެއްވައި، ދިރުމާއި މަރު އުފެއްދެވި ކުޅަދުންވަންތަ މަތިވެރި ރަސްކަލާނގެއެވެ. މިއީ ރަޙްމާނުވަންތަ ރަސްކަލާނގެ ވޮޑިގެންވާ ކަމުގެ އެންމެ ބޮޑު ދަލީލެވެ. އެ ނުކިޔަމަންތެރިޔާ އެކަލޭގެފާނަށް ދިން ޖަވާބަކީ: އަހަރެންވެސް ދިރުވައި މަރަމެވެ!! ދެން ޖަލުން، މަރަށް ޙުކުމްކޮށްފައިވާ ދެމީހުން ގެނެސް އެކަކު ދޫކޮށްލިއެވެ. އަދި ބުންޏެވެ. އަހަރެން އޭނާ ދިރުވައިފީމެވެ. ދެން އަނެކަކުގެ ކަރު ބުރި ކުރާން އެންގިއެވެ. އަދި ބުންޏެވެ. އަހަރެން އޭނާ މަރައިފީމެވެ. ﴿ قَالَ إِبْرَٰهِـۧمُ فَإِنَّ ٱللَّهَ يَأْتِى بِٱلشَّمْسِ مِنَ ٱلْمَشْرِقِ فَأْتِ بِهَا مِنَ ٱلْمَغْرِبِ فَبُهِتَ ٱلَّذِى كَفَرَ ۗ وَٱللَّهُ لَا يَهْدِى ٱلْقَوْمَ ٱلظَّـٰلِمِينَ﴾ އިބްރާހީމް عليه السلام އަށް އޭނާގެ މޮޔަކަމާ، ގެނައި ދަލީލު ހަމަނުޖެހޭކަން ފެނިވަޑަގަތުމުން، އިދިކޮޅު މީހާ ބަލިކޮށްލުމަށް މާ ފަސޭހަވެފައި ފައިދާކުރާނެ ދިމާއަކަށް މައުޟޫޢު އަނބުރާލެއްވިއެވެ. އެއީ، އޭނާއަށް ޙަޤީޤަތާ ކުޅެ ޙަޤީޤަތް އޮޅުވައިލުމުގެ ފުރުޞަތު ނުދެއްވުމަށެވެ. އަދި އޭނާއަށް ވިދާޅުވިއެވެ. ކަލޭ އިލާހުވަންތަކަމަށް ދަޢުވާކޮށް، ގަދަ ކީރިތިވަންތަ الله ފަދައިން ކަލޭވެސް ދިރުވައި މަރާ ކަމަށް ބުނެފީމުއެވެ. ކަލޭގެ ކުރިމަތީގައި މިހިރީ އިރެވެ. ކޮންމެ ދުވަހަކު އިރުމަތީ ފަރާތުން އަރައިގެން ގޮސް ހުޅަނގަށް އޮއްސެއެވެ. ވީމާ، ކަލޭގެ ތި އާދަޔާ ޚިލާފު ކުޅަދާނަކަން އަހަރުމެންނަށް ދައްކަބަލާށެވެ. އެންމެ ފަހަރަކު ނަމަވެސް އެއިރު ހުޅަނގުން އަރައިގެން އައިސް އިރުމަތީ ފަރާތަށް އޮއްސޭ ގޮތް ހަދައިބަލާށެވެ. މީސްތަކުންނަށް ކަލޭގެ ކަލާނގެވަންތަކަމުގެ މަތިވެރިކަން ދެއްކުމަށެވެ. އެހިސާބުން އެނުލަފާ މޮޔަ މީހާގެ ބަސްހުއްޓިއްޖެއެވެ. އޭނާއަށް ޖަވާބެއް ނުދެވުނެވެ. އަނގައިން އެންމެ ލަފުޒެއް ވެސް ނުނުކުތެވެ. ޙާޟިރުވެ ތިބި އެންމެންގެ ކުރިމަތީގައި އޭނާއަށް ދެއްކޭނެ އެއްވެސް ޙުއްޖަތެއް ނެތި ނިމިއްޖެއެވެ. މާތް الله އަނިޔާވެރި ނުކިޔަމަންތެރީންނަށް ޙުއްޖަތް ދެއްކުމުގެ ތައުފީޤު ނުދެއްވައެވެ. އިބްރާހީމް عليه السلام ގެ މި ޙުއްޖަތުން ބާޠިލުގެ މައިބަދަ ބިންދައިގެން ދިޔައީއެވެ."],["ނުވަތަ، ހިޔާވަހިކަންދޭ ފުރާޅުތަކާއި عمارات ތައް ވެއްޓި ފަޅުވެފައިވާ ރަށެއްގެ ކައިރިންލާފައި ވަޑައިގަތް ބޭކަލެއްގެ ވާހަކަޔާމެދު ކަލޭގެފާނު ވިސްނައި فكر ނުކުރައްވަމުތޯއެވެ؟ އޭނާ ވިދާޅުވިއެވެ. މިރަށް މަރުވުމަށްފަހު، (އެބަހީ: ފަޅުވެ ވީރާނާ ވުމަށްފަހު) اللَّه، އަލުން އެރަށް ދިރުއްވާނީ ކޮންފަދައަކުން ހެއްޔެވެ؟ ދެން، اللَّه، ސަތޭކަ އަހަރަށް، އޭނާ މަރުގެންނެވިއެވެ. ދެން އަލުން އޭނާ ދިރުއްވައި حياة އަށް ފޮނުއްވިއެވެ. އެކަލާނގެ وحى ކުރެއްވިއެވެ. ކަލޭގެފާނު އަވަހާރަވެފައި އޮންނެވީ ކިތައްދުވަހުތޯއެވެ؟ އޭނާ ދެންނެވިއެވެ. ތިމަންއަޅާ އޮތީ އެންމެ ދުވަހަކުއެވެ. ނުވަތަ ދުވަހަކުން ބަޔެއްގައެވެ. އެކަލާނގެ وحى ކުރެއްވިއެވެ. އަދި ކިޔެއްހެއްޔެވެ! ސަތޭކަ އަހަރު ވާނދެން ކަލޭގެފާނު އޮންނެވީމުއެވެ. ފަހެ، ކަލޭގެފާނުގެ ކާތަކެއްޗަށާއި ބޯތަކެއްޗަށް ބައްލަވާށެވެ! އެތަކެއްޗަށް ބަދަލެއްނާދެއެވެ. އަދި، ކަލޭގެފާނުގެ حمار އަށް ބައްލަވާށެވެ! (އެކަން އެގޮތަށް ކުރެއްވީ ކަލޭގެފާނު ދެނެވަޑައިގަތުމަށްޓަކައެވެ.) އަދި، މީސްތަކުންނަށް ހެތްކެއްކަމުގައި ކަލޭގެފާނު ލެއްވުމަށްޓަކައެވެ. އަދި، ތިމަންރަސްކަލާނގެ އެ ކަށިތައް އެއްކުރައްވައި، ދެން، އެ ކަށިތަކުގައި މަސް ލައްވަނީ ކޮންފަދައަކުންކަން ކަލޭގެފާނު ދެކެވަޑައިގެން ބައްލަވާށެވެ! ދެން، އޭނާއަށް އެކަން بيان ވެ އެނގިވަޑައިގަތްހިނދު ދެންނެވިއެވެ. ހަމަކަށަވަރުން، اللَّه އީ، ކޮންމެ ކަމަކަށްމެ ކުޅަދުންވަންތަ ކަލާނގެކަން يقين ކޮށް ދެނެގަންނަމެވެ. (259)",'މިއީ ވާހަކައިގެ މައްޗަށް ވާހަކަ ޢަޠުފު ކުރުމެވެ. މަޤްޞަދަކީ ދެ ޙާލަތުގައިވެސް އަޑުއަހާ މީހާގެ ޝައުގުވެރިކަން ދަމައިގަތުމެވެ. ނަމްރޫޛުގެ ޢަމަލުތަކުންނެވެ. އަދި އަހުލުވެރިންނާއެކު ސުންނާފަތި ކުރެވުނު ރަށަށް ދިރުން އައުން ޢުޒައިރުގެފާނަށް ޤަބޫލުކުރައްވާން ދަތިފުޅު ކަމަކަށް ވުމުންނެވެ. ދެ ވާހަކައިގައިވެސް ވަނީ ދިރުއްވުމާއި މަރުގެންނެވުމަށް ޢާލަމްތަކުގެ ވެރި ރަސްކަލާނގެ ކުޅަދުންވަންތަކަން ސާފުކޮށް ބަޔާންކޮށްދެއްވައި، އެކަމަށް ސަމާލުވުމަށް އަންގަވައިފައެވެ. މާނައީ: ޢުޒައިރުގެފާނުގެ ވާހަކަ ކަލޭގެފާނަށް އިވި، އެވާހަކައިގެ ޚަބަރު ކަލޭގެފާނާއި ހަމައަށް އައިސްފައި ނުވަނީހެއްޔެވެ؟ މަޖޫސީ ބުޚްތުނައްޞަރު، އެރަށުގެ އެންމެން ޤަތުލުކޮށް، އެރަށުގެ ގެތަކުގެ ފުރާޅުތައް ފާރުތަކާއެކު ވެއްޓޭންދެން ރަށް ސުންނާފަތި ކުރި ބައިތުލްމަޤްދިސް ކައިރިން ޢުޒައިރުގެފާނު ވަޑައިގެންނެވި ހިނދުއެވެ. އެހިނދު އެކަލޭގެފާނު ވިދާޅުވިއެވެ. މިރަށް ހަލާކުވެ ސުންނާފަތި ވުމަށްފަހު މާތް الله މިރަށް އަލުން ދިރުއްވާނީ ކިހިނެއް ހެއްޔެވެ؟ މިރަށް މިވަރަށް ސުންނާފަތި ވެފައިވާއިރު މިރަށުގެ އަހުލުވެރީން ދިރި ތިބޭނީ ކިހިނެއް ހެއްޔެވެ؟ ﴿ فَأَمَاتَهُ ٱللَّهُ مِا۟ئَةَ عَامٍ ثُمَّ بَعَثَهُۥ ۖ قَالَ كَمْ لَبِثْتَ ۖ قَالَ لَبِثْتُ يَوْمًا أَوْ بَعْضَ يَوْمٍ ۖ قَالَ بَل لَّبِثْتَ مِا۟ئَةَ عَامٍ﴾ މާތް الله އެކަލޭގެފާނު މަރުގަންނަވައިފައި ސަތޭކަ އަހަރު ބޭއްވެވުމަށް ފަހު އަލުން ދިރުއްވިއެވެ. އަދި އެކަލޭގެފާނާ ސުވާލުކުރެއްވިއެވެ. ތިބާ މިތާނގައި އޮތީ ކިހާ އިރަކަށް ހެއްޔެވެ؟ އެކަލޭގެފާނު ޖަވާބުގައި ދެންނެވިއެވެ. އެއް ދުވަހުއެވެ. ދެން އިރަށް ބައްލަވައިފައި އިރު ނުއޮއްސޭތީ ދެންނެވިއެވެ. ދުވަހުގެ ބައެއްގައެވެ. އެކަލާނގެ ވަޙީކުރެއްވިއެވެ. އެހެންނަކުން ނޫނެވެ. ތިބާ މިތާނގައި އޮތީ ފުރިހަމަ ސަތޭކަ އަހަރުއެވެ. ޢުޒައިރުގެފާނު ސުންނާފަތިވެފައިވާ އެރަށުގެ ރަށްބޭރުގައި މަޑުކުރެއްވިއިރު އެކަލޭގެފާނު އިންނެވީ ހިމާރަކަށް ސަވާރުވެވަޑައިންނެވެ. އަދި އެކަލޭގެފާނުގެ އަތްޕުޅުގައި ހުރީ ވައްތީންޏާ މޭބިސްކަދުރު ދިޔައެވެ. އެ ދެއެއްޗަކީވެސް އަވަހަށް ހަލާކުވާ ދެ އެއްޗެވެ. ﴿فَٱنظُرْ إِلَىٰ طَعَامِكَ وَشَرَابِكَ لَمْ يَتَسَنَّهْ ۖ﴾ ދެން، އެކަލޭގެފާނުގެ ވެރިރަސްކަލާނގެ އެކަލޭގެފާނަށް ވަޙީކުރެއްވިއެވެ. ތިބާގެ ކެއުމަށާއި ބުއިމަށް ބަލާށެވެ. މިހާ ދުވަސްވެގެން ދިޔައިރުވެސް އެ ހަލާކުވެފައި ނެތެވެ. ﴿وَٱنظُرْ إِلَىٰ حِمَارِكَ وَلِنَجْعَلَكَ ءَايَةً لِّلنَّاسِ ۖ﴾ އަދި ތިބާ ސަވާރުވާ ހިމާރަށް ބަލާށެވެ. އޭގެ ގުނަންތައް ވަކިވެ ކަށިތައް ވަނީ ފީވެފައެވެ. ތިމަންރަސްކަލާނގެ ތިބާގެ ކުރިމަތީގައި އެ ދިރުއްވާހުށީމެވެ. ތިމަންރަސްކަލާނގެ އެކަން ކުރައްވަނީ ތިމަންރަސްކަލާނގެ ކުޅަދުންވަންތަކަމުގެ ފުރިހަމަކަމުގެ މީސްތަކުން ޙައިރާން ވާ ފަދަ ދަލީލެއް ކަމުގައްޔާއި، ބަޔާންވެގެންވާ މުޢުޖިޒާތެއް ކަމުގައި ތިބާ ލެއްވުމަށެވެ. ﴿وَٱنظُرْ إِلَى ٱلْعِظَامِ كَيْفَ نُنشِزُهَا ثُمَّ نَكْسُوهَا لَحْمًا ۚ﴾ މިހާރު ތިބާގެ ހަމަލޮލުން، ތިމަންރަސްކަލާނގެ އެ ހިމާރު ދިރުއްވާ ގޮތް ބައްލަވާށެވެ. ﴿نُنشِزُهَا﴾ ގެ މާނައަކީ ތިމަންރަސްކަލާނގެ އޭގެ އެއްބައި އަނެއްބަޔާ ގުޅުއްވާ ގޮތް، ދެން ތިމަންރަސްކަލާނގެ ކުޅަދުންވަންތަ ކަމުން ކަށިތަކުގެ މައްޗަށް މަސް އަރުއްވާ ގޮތް ބައްލަވާށެވެ. ދެން އެކަލޭގެފާނު ބެއްލެވިއިރު ހިމާރު އޭގެ ފައިމައްޗަށް ތެދުވެ ހޭރެނީއެވެ. ﴿فَلَمَّا تَبَيَّنَ لَهُۥ قَالَ أَعْلَمُ أَنَّ ٱللَّهَ عَلَىٰ كُلِّ شَىْءٍ قَدِيرٌ﴾ ފަހެ، އެކަލޭގެފާނަށް މާތް اللهގެ ކުޅަދުންވަންތަ ކަމުގެ ހެކިތަކުގެ ތެރެއިން ފެނިވަޑައިގަތް ހެކިތަކަށް ފަހު ވިދާޅުވިއެވެ. މާތް الله އީ ހުރިހާ ކަމެއްގެ މައްޗަށް ކުޅަދުންވަންތަ ރަސްކަލާނގެ ކަމަށާއި، އެކަލާނގެ މަރުވެފައިވާ ތަކެތި ދިރުއްވާކަމަށާއި، އަދި އެކަލާނގެއީ އެކަލާނގެ ކުރައްވާ ކަމަކަށް ހުރަސް އެޅޭނޭ އެއްވެސް އެއްޗެއް އުޑުގައިވިޔަސް އަދި ބިމުގައި ވިޔަސް ނުވާ ރަސްކަލާނގެ ކަމަށް އަޅު ހެކިވަމެވެ. މި ޢުޒައިރުގެފާނަކީ މާތް الله ސަތޭކަ އަހަރު ވަންދެން މަރުގަންނަވައިފައި ދިރުއްވި ބޭކަލެކެވެ. އެކަލޭގެފާނަކީ ޙައިރާންކުރުވަނިވި މުޢުޖިޒާތެއް މެދުވެރިވި ބޭކަލަކަށް ވާތީ ޔަހޫދީން ދަޢުވާކުރަނީ އެއީ الله ގެ "ދަރިކަލެއް" ކަމުގައެވެ. ﴿وَقالَتِ اليَهودُ عُزَيرٌ ابنُ اللَّـهِ﴾ (އަދި ޔަހޫދީން ބުންޏެވެ. ޢުޒައިރުގެފާނަކީ الله ގެ ދަރިކަލެކެވެ.) އެބައިމީހުންނަށް ﷲ ގެ ލަޢުނަތް ހުށްޓެވެ. ކޮންފަދަ ބުހުތާނު ދޮގެއް ހެދި ބައެއް ހެއްޔެވެ؟ އެކަލޭގެފާނަކީ ހަމަ މާތް الله ގެ އަޅުތަކުންކުރެ އަޅެކެވެ. މާތް الله، ދިރުއްވުމަށާއި، މަރުގެންނެވުމަށް އެކަލާނގެ ކުޅަދުންވަންތަކަން އެކަލޭގެފާނު މަރުގެންނެވުމަށް ފަހު ދިރުއްވައިގެން މީސްތަކުންނަށް ދެއްކެވީއެވެ.'],["އަދި، إبراهيم ގެފާނު ދެންނެވިހިނދު ހަނދުމަކުރާށެވެ! އަޅުގެ ވެރިރަސްކަލާކޯއެވެ! އިބަރަސްކަލާނގެ، މަރުވެފައިވާ ތަކެތި ދިރުއްވަނީ ކޮންފަދައަކުންކަން އިބަރަސްކަލާނގެ މިއަޅާއަށް ދައްކަވައިފާނދޭވެ! އެކަލާނގެ وحى ކުރެއްވިއެވެ. ފަހެ، ކަލޭގެފާނު إيمان ވެވަޑައި ނުގަންނަވަނީތޯއެވެ؟ އެކަލޭގެފާނު ދެންނެވިއެވެ. ނޫނެކެވެ! (މިއަޅާވަނީ إيمان ވެގެންނެވެ.) އެހެނެއްކަމަކު، މިއަޅާގެ ހިތްހަމަޖެހި إطمئنان ކަން ލިބުމަށްޓަކައެވެ. އެކަލާނގެ وحى ކުރެއްވިއެވެ. ފަހެ، ކަލޭގެފާނު، ހަތަރު ދޫންޏެއް، ހިއްޕަވާށެވެ! ދެން އެ އެއްޗެތި ކަލޭގެފާނުގެ ބާރުގެ ދަށަށް ގެންނަވައި، ކަތިލައްވައި، ކޮށްޓަވައި، މޮޑުއްވައި، އެކަތި އަނެކައްޗާ އެއްކުރައްވައި ހައްދަވާށެވެ! ދެން (ބައިކުރައްވައި) އެއިން ބައެއް ކޮންމެ ފަރުބަދަޔެއްގެ މައްޗަށް ލައްވާށެވެ! ދެން، އެ އެއްޗިއްސަށް ކަލޭގެފާނު ގޮވައިލައްވާށެވެ! އެހިނދު، އެ އެއްޗެތި ކަލޭގެފާނުގެ އަރިހަށް އަވަސް އަވަހަށް އަންނަ ހުށްޓެވެ. ހަމަކަށަވަރުން، اللَّه އީ، عزيز ވަންތަ حكيم ވަންތަ ރަސްކަލާނގެކަން ދަންނާށެވެ! (260)","މިއީ އަނެއްކާވެސް، މާތް الله އަކީ މަރުވެފައިވާ ތަކެތި ދިރުއްވާ ރަސްކަލާނގެ ކަން ބަޔާންކުރާ އެހެން ވާހަކައެކެވެ. މާނައީ: އޭ މުޙައްމަދު ﷺ އެވެ. އިބްރާހީމް عليه السلام އެކަލޭގެފާނުގެ ވެރިރަސްކަލާނގެ އަރިހުގައި، އޭ މިއަޅާގެ ވެރިރަސްކަލާކޮ! އިބަރަސްކަލާނގެ މަރުވެފައިވާ ތަކެތި ދިރުއްވަނީ ކިހިނެއްކަން މިއަޅާއަށް ދައްކަވައިފާނދޭވެ! މިހެން ދެންނެވުމުން މާތް الله ވަޙީކުރެއްވިއެވެ. މަރުވެފައިވާ ތަކެތި ދިރުއްވާން ތިމަންރަސްކަލާނގެ ކުޅަދުންވަންތަކަން ކަލޭގެފާނު ޤަބޫލުނުކުރައްވަނީ ހެއްޔެވެ؟ އެކަލޭގެފާނު ދެންނެވިއެވެ. އެހެންނަކުން ނޫނެވެ. އިބަރަސްކަލާނގެ ކުޅަދުންވަންތަކަމަށް މިއަޅާ އީމާންވަމުއެވެ. މިއަޅާ ބޭނުންވީ އެކަން ކުރައްވާ ގޮތް ބަލައިގެން މިއަޅާގެ ޢިލްމު މުއްސަނދިކުރުމަށެވެ. އިބްރާހީމް عليه السلام އެކަލޭގެފާނުގެ ވެރިރަސްކަލާނގެއަށް ސުވާލު ދެންނެވީ ދިރުއްވާ ގޮތާ ބެހޭ ގޮތުންނެވެ. އެކަލޭގެފާނު މާތް اللهގެ ކުޅަދުންވަންތަކަމާމެދު ޝައްކު ނުކުރައްވައެވެ. އެހެންވެ، އިބަރަސްކަލާނގެ މަރުވެފައިވާ ތަކެތި ދިރުއްވުމަށް ކުޅަދުންވަންތަހޭ އެކަލޭގެފާނު ސުވާލުނުކުރައްވައެވެ. އެކަލޭގެފާނު އެދިވަޑައިގަތީ ﴿رَبِّ أَرِنِى كَيْفَ تُحْىِ ٱلْمَوْتَىٰ ۖ﴾ (މިއަޅާގެ ވެރިރަސްކަލާކޮ! އިބަރަސްކަލާނގެ މަރުވެފައިވާ ތަކެތި ދިރުއްވަނީ ކިހިނެއްކަން މިއަޅާއަށް ދައްކަވައިފާނދޭވެ!) އެވެ. އެހެންކަމުން، މިއީ އީމާންވެ ތެދުކުރާ، ދިރުއްވާ ގޮތް ބަލާން ބޭނުންވާ މުއުމިނެއްގެ ސުވާލެވެ. ﴿قَالَ فَخُذْ أَرْبَعَةً مِّنَ ٱلطَّيْرِ فَصُرْهُنَّ إِلَيْكَ ثُمَّ ٱجْعَلْ عَلَىٰ كُلِّ جَبَلٍ مِّنْهُنَّ جُزْءًا ثُمَّ ٱدْعُهُنَّ يَأْتِينَكَ سَعْيًا ۚ﴾ އެކަލޭގެފާނުގެ ވެރިރަސްކަލާނގެ އެކަލޭގެފާނަށް ވަޙީކުރެއްވިއެވެ. ތަފާތު ހަތަރު ވައްތަރުގެ ހަތަރު ދޫނި ހިއްޕަވައި އެތަކެތި ކަލޭގެފާނުގެ ބާރުގެ ދަށަށް ގެންނަވާށެވެ. ދެން އެތަކެތި ކޮށްޓަވައި، އެތަކެތީ މަސްތައް ރަނގަޅަށް މަސްހުނިވަންދެން އެއްކުރައްވައި، މީގެ ތެރެއިން ކޮންމެ ބައެއް ވަކި ފަރުބަދައެއްގެ މަތީ ބަހައްޓަވާށެވެ. ދެން އެތަކެއްޗަށް ގޮވައިލައްވާށެވެ. އެއެއްޗިހި ކަލޭގެފާނުގެ އަރިހަށް އަވަސްއަވަހަށް އަންނާނެއެވެ. ދެން، އިބްރާހީމު عليه السلام އެހެން ހެއްދެވުމުން މާތް الله އެކަލޭގެފާނު ބައްލަވާން ހުންނަވަނިކޮށް އެތަކެތި ދިރުއްވިއެވެ. \n މުޖާހިދު ވިދާޅުވިއެވެ. އިބްރާހީމް عليه السلام ހިއްޕެވީ ސާމަރާ ދޫންޏަކާއި، ހާލަކާއި، ކޮތަރަކާއި، ކާޅެކެވެ. ދެން އެތަކެތި ކަތިލައްވައި މަސްހުނި ކުރެއްވުމަށް ފަހު ކޮންމެ ފަރުބަދައެއްގެ މަތީގައި އެއިން ބައެއް ބެހެއްޓެވިއެވެ. ދެން އެކަލޭގެފާނު ގޮވައިލެއްވިއެވެ. މާތް اللهގެ އިޒުނަފުޅާއެކު އަހުރެންގެ ގާތަށް އަންނާށެވެ. ދެން އެކަލޭގެފާނަށް ފަތް ފަތާ ދިމާއަށް އަދި މަސް މަހާ ދިމާއަށް އުދުހޭތަން ފެނިވަޑައިގަތެވެ. ކުރިން ހުރި ގޮތަށް ދޫނިތަކަކަށް ބަދަލުވާންދެނެވެ. ﴿وَٱعْلَمْ أَنَّ ٱللَّهَ عَزِيزٌ حَكِيمٌ﴾ އެކަލާނގެ އިރާދަކުރައްވާ ކޮންމެ ކަމެއް ކުރައްވައެވެ. އެކަމަށް ހުރަސްއެޅޭނޭ އެއްވެސް ފަރާތެއް ނުވެއެވެ."],["",""],["اللَّه ގެ މަގުގައި، އެއުރެންގެ މުދާ ހޭދަކުރާ މީހުން ހޭދަކުރާ ތަކެތީގެ مثال އީ، ކޮންމެ ކުރާގަނޑެއްގައި ސަތޭކަ އޮށް ހުންނަ ހަތް ކުރާގަނޑު އުފައްދާ އޮށެއްގެ مثال އެވެ. اللَّه އިރާދަކުރައްވާ މީހަކަށް (ثواب) ގިނަގުނަ ކުރައްވައެވެ. އަދި، اللَّه އީ، ތަނަވަސްވަންތަ، މޮޅަށް ދެނެވޮޑިގެންވާ ރަސްކަލާނގެއެވެ. (261)","މާތް ﷲގެ މަގުގައި ޖިހާދުކުރުމާއި، އެހެނިހެން ހެޔޮކަންކަމަށް އެބައިމީހުންގެ މުދާ ހޭދަކުރާ މީހުންގެ މިސާލަކީ އޮށެއް އިންދައިގެން އެއޮށުން ހަތް ކުރާގަނޑު ފެޅުމުގެ މިސާލެވެ. އެއިން ކޮންމެ ކުރާގަނޑެއްގައި ސަތޭކަ އޮށް ވެއެވެ. ވީމާ، އެންމެ އޮށަކުން ހަތްސަތޭކަ އޮށް ލިބުނީއެވެ. މިއީ، އިޚްލާޞްތެރިކަމާއެކު، އޭނާގެ ވެރިރަސްކަލާނގެ ރުއްސެވުން އަދައިގެން ޞަދަޤާތްކުރި މީހާގެ އަޖުރު އެތައް ގުނައަކަށް އިތުރުކޮށްދެއްވާ ގޮތުގެ މިސާލެކެވެ. އެހެންވެ، ދެން އެކަލާނގެ ވަޙީކުރައްވަނީ ﴿وَٱللَّهُ يُضَـٰعِفُ لِمَن يَشَآءُ ۗ وَٱللَّهُ وَ‌ٰسِعٌ عَلِيمٌ﴾ މާތް ﷲ އެކަލާނގެ ފަޟްލުވަންތަވެރިކަމުންނާއި، ދީލަތިކަމުން، އިންސާނާ ހޭދަކުރުމުގައި އިޚްލާޞްތެރިވާ މިންވަރަށް ބައްލަވައި، އެކަލާނގެ އިރާދަކުރައްވާ ފަރާތަކަށް އެތައް ގުނައަކަށް އަޖުރު އިތުރުކޮށްދެއްވައެވެ. الله އީ ފަޟްލުވަންތަކަން ތަނަވަސް، އަޖުރު އިތުރުކޮށްދެއްވުން ޙައްޤުވަނީ ކޮން ފަރާތެއް ކަން މޮޅަށް ދެނެވޮޑިގަންނަވާ ރަސްކަލާނގެއެވެ."],["އެ صدقات އަކާ ގުޅިގެން އުނދަގުލެއްދޭ صدقات އަކަށްވުރެ ރަނގަޅު ހެޔޮބަހެއް ބުނުން، އަދި عفو ކުރުން، ހެޔޮކަން މާބޮޑެވެ. اللَّه އީ، ފުދިވޮޑިގެންވާ، حليم ވަންތަ ރަސްކަލާނގެއެވެ. (263)",'މިއީ މުދާ ހޭދަކޮށްގެން ލިބޭ ސަވާބު ކަލަގޮވައިގެން ބޭކާރު ނުކުރުމަށް ދެއްވައިފައިވާ އިންޒާރެކެވެ. އެއްޗެއް ދެވޭން ނެތްނަމަ، އެއްޗަކަށް އެދިގެން އަންނަ މީހާ ރިވެތި ގޮތުގައި "الله ތިބާއަށް ރިޒުޤް ދެއްވާށިއެވެ." ފަދަ ދުޢާއަކާއެކު ފޮނުވާލާނީއެވެ. އަދި އެއްޗަކަށް އެދިގެން އަންނަ މީހާގެ ފަރާތުން އުނދަގޫ ވިޔަސް އޭނާއަށް އެއްޗެއް ދީފައި ފަހަތުން "ސަލާންޖަހާ މީހުން ހާދަ ގިނަވެއްޖެއެވެ؟“ "ކަލޭފަދަ އުނދަގޫ ބޮޑު ސަލާންޖަހާ މީހަކު ނުދެކެމެވެ." ފަދަ އެއްޗެހި ކިއުމުގެ ބަދަލުގައި އޭނާއަށް މާފުކުރުން ރަނގަޅެވެ. މާތް اللهއީ އަޅުތަކުންގެ ޞަދަޤާތް ފިޔަވައި ފުދިވޮޑިގެންވާ، އެބައިމީހުންނަށް ޢުޤޫބާތް އަވަސް ނުކުރައްވާ ޙަލީމްވަންތަ ރަސްކަލާނގެއެވެ.'],["އޭ إيمان ވެއްޖެ މީސްތަކުންނޭވެ! ކަލަގޮވުމުންނާއި، އުނދަގޫ ދިނުމުން ތިޔަބައިމީހުންގެ صدقات ތައް باطل ނުކުރާ ހުށިކަމެވެ! މީހުންނަށް ދެއްކުމަށްޓަކައި އެމީހެއްގެ މުދާ ހޭދަކުރާ މީހެއްގެ مثال ފަދައިންނެވެ. اللَّه އަށާއި آخرة ދުވަހަށް އޭނާ إيمان އެއް ނުވެތެވެ. ފަހެ، އޭނާގެ مثال އީ، އެ ހިލަޔެއްގެ މަތީގައި ވެލިތަކެއް ހުށްޓައި އެ ހިލައިގެ މައްޗަށް ބޯވާރޭގަނޑެއް ވެހި، އޭގެ މަތީގައި އެއްވެސް އެއްޗެއް ނެތިގޮސްފައިވާ އޮމާން، ހިލަޔެއްގެ مثال އެވެ. އެއުރެން ކުޅަ މަސައްކަތުގެ ތެރެއިން އެއްވެސް އެއްޗެއްގެ މައްޗަށް އެއުރެންނަކަށް ކުޅަދާނަކަމެއް ލިބިގެނެއް ނުވެތެވެ. (އެބަހީ: އެއުރެން ކުޅަ عمل އަށް آخرة ދުވަހުން އެއުރެންނަކަށް އެއްވެސް ثواب އެއް ނުލިބޭ ހުށްޓެވެ.) كافر ވެގެންވާ قوم އަކަށް اللَّه ތެދުމަގެއް ނުދައްކަވައެވެ. (264)","އޭ އީމާންވެއްޖެ މީސްތަކުންނޭވެ! ފަޤީރުންނަށް ކަލަގޮވައި، އުދަނގޫކޮށް، އެ މީހުންނަށް ނުބައިކޮށް ހިތައިގެން ތިޔަބައިމީހުންގެ ޞަދަޤާތުގެ ސަވާބު ބޭކާރު ކޮށްނުލާށެވެ. ﴿كَٱلَّذِى يُنفِقُ مَالَهُۥ رِئَآءَ ٱلنَّاسِ وَلَا يُؤْمِنُ بِٱللَّهِ وَٱلْيَوْمِ ٱلْءَاخِرِ ۖ فَمَثَلُهُۥ كَمَثَلِ صَفْوَانٍ عَلَيْهِ تُرَابٌ فَأَصَابَهُۥ وَابِلٌ فَتَرَكَهُۥ صَلْدًا ۖ﴾ އޭރުން ތިޔަބައިމީހުންގެ ޞަދަޤާތް ވެގެންދާނީ ކަންދެއްކުމުގެ ސަބަބުން ބޭކާރުވެގެންދާ، اللهގެ ޙަޟްރަތަށް ދާންޖެހޭނެކަން ޤަބޫލުނުކުރާތީ އެކަލާނގެ ސަވާބަށް ނޭދޭ، އެކަލާނގެ ޢުޤޫބާތަށް ބިރުވެތިނުވާ މުނާފިޤެއްގެ ޞަދަޤާތް ފަދައިންނެވެ. ފަހެ، ކަންދެއްކުމަށް މަސައްކަތް ކުރާ މުނާފިޤުގެ މިސާލަކީ، ހިރަފުސް އަރައިފައި އޮތް އޮމާން ހިލައެއްގެ މިސާލެވެ. އެހިލައިގެ މައްޗަށް ބޯވާރޭ ވެހި ހިލަ ދޮވެ ސާފުކޮށްލައެވެ. އޭގައި ހިރަފުހުގެ އެއްވެސް އަސަރެއް ނުހުންނަ ވަރަށެވެ. މުނާފިޤުންގެ ޢަމަލުވެސް މިފަދައެވެ. އާޚިރަތް ދުވަހު އެމީހުންނަށް ލިބޭނެ އެއްވެސް ދަރުމައެއް ނެތެވެ. ﴿لَّا يَقْدِرُونَ عَلَىٰ شَىْءٍ مِّمَّا كَسَبُوا۟ ۗ وَٱللَّهُ لَا يَهْدِى ٱلْقَوْمَ ٱلْكَـٰفِرِينَ﴾ އެމީހުން ކުރި ހޭދައިން އެމީހުންނަށް އެއްވެސް ފައިދާއެއް ނުކުރާނެއެވެ. އެމީހުންނަށް އެކަމަށް އެއްވެސް ސަވާބެއް ވެސް ނުލިބޭނެއެވެ. މާތް الله އަށް ކާފިރުވެ އެކަލާނގެ ފަޟްލުވަންތަކަމާއި ނިޢުމަތަށް އިންކާރުކޮށްފި މީހަކަށް އެކަލާނގެ ތެދުމަގަށް މަގުނުދައްކަވާނެއެވެ."],["އަދި، اللَّه ގެ ރުއްސެވުންއެދި، އަދި، (اللَّه ގެ ثواب އާއި ދަރުމަ ލިބޭނެކަމަށް) އެއުރެންގެ نفس ތަކުން يقين ކޮށް ކަށަވަރު ކޮށްގެންތިބެ، އެއުރެންގެ މުދާ ހޭދަކުރާ މީހުން ހޭދަކުރާ ތަކެތީގެ مثال އީ، އުސްބިމެއްގައިވާ ބަގީޗާއަކަށް ބޯވާރޭއެއް ވެހި، އެތާނގެ މޭވާ، ދެގުނައަށް އިތުރުވެގެންދާ، އަދި، ބޯވާރެއެއް ނުވެހުނުނަމަ، ހިމަފޮދު ވާރެއެއް ވެހޭ ބަގީޗާއެއްގެ مثال އެވެ. (މިއިން ކޮންމެ ގޮތެއްގައިވެސް މޭވާ ލިބި އިތުރުވެއެވެ.) اللَّه އީ، ތިޔަބައިމީހުން ކުރާ ކަންތައް މޮޅަށް ބައްލަވާވޮޑިގެންވާ ރަސްކަލާނގެއެވެ. (265)","ﷲގެ ރުހިވޮޑިގަތުން އަދައިގެންނާއި، އީމާންކަން މަތީ ސާބިތުވެ ތިބުމަށްޓަކައި އެބައިމީހުންގެ މުދަލުން ހޭދަކުރާ މީހުންގެ މިސާލަކީ ބިމުގެ އުސް ހިސާބެއްގައި އޮތް ގަސް ބޯ ބަގީޗާއެއްގެ މިސާލެވެ. އެބަގީޗާއަށް ބޯ ވާރޭ ވެހި، އާއްމުކޮށް މޭވާ އަޅާ ވަރުގެ ދެގުނައަށް މޭވާ އެޅިއެވެ. އަދި ވާރޭ ނުވަހުނަސް އެބަގީޗާއަށް ފައިބާ ޝަބްނަމް ފުދެއެވެ. އުސްތަނެއްގައި އޮތުމުގެ ސަބަބުން ޖައްވު ހިތް ފަސޭހަ ވަރަކަށް ފިނިވީމައެވެ. އެބައިމީހުން ކުރާ ހޭދަވެސް އެފަދައިން ގިނަވެފައި ސާފުވާނެއެވެ. މާތް ﷲއީ ތިޔަބައިމީހުންގެ ޢަމަލާއި ނިޔަތް މޮޅަށް ދެނެވޮޑިގަންނަވާ ރަސްކަލާނގެއެވެ."],["ކަދުރު ރުކާއި، މޭބިސްކަދުރު ހުރި ބަގީޗާއެއް އެ މީހަކަށް ލިބި، އެ ބަގީޗާގެ ދަށުން ކޯރުތައް ހިނގަހިނގާހުރެ، އެތަނުން އޭނާއަށް ހުރިހާ ބާވަތެއްގެ މޭވާ ލިބި، ދެން އޭނާއަށް ނިކަމެތި ޅަދަރިންތަކެއްވާ حال ގައި، (މަސައްކަތެއް ނުކުރެވޭ ވަރަށް) އޭނާއަށް މުސްކުޅިކަން އައިސްފައިވަނިކޮށް، ދެން، އަލިފާންހުރި ވައިގެ ގަދަ ކޮޅިގަނޑެއް އެ ބަގީޗާއަށްޖެހި އަނދައިގެންދާ ބަގީޗާއެއް އޮތުމަށް، ތިޔަބައިމީހުންކުރެ އެކަކުވެސް ހިތްއެދޭނެ ހެއްޔެވެ؟ އެފަދައިން، ތިޔަބައިމީހުންނަށް، اللَّه، آية ތައް ބަޔާންކޮށްދެއްވަނީ ތިޔަބައިމީހުން ފިކުރު ކުޅައުމަށްޓަކައެވެ. (266)","ކަދުރާއި، މޭބިސްކަދުރު ފަދަ ތަފާތު މޭވާ އަޅާ، އެތަނުގައި ހިނގާ ކޯރުތަކުން، ބުރަ މަސައްކަތާ ނުލައި ގަސްތަކަށް ފެން ލިބޭ ބަގީޗާއެއް ތިޔަބައިމީހުން ކުރެ އެއްވެސް މީހަކަށް ލިބިފައި، ބަގީޗާގެ ވެރިމީހާ މުސްކުޅިވެ އާމްދަނީ ހޯދަން މަސައްކަތް ނުކުރެވޭ ވަރު ވީއިރު، އަމިއްލަ އަށް މަސައްކަތްކޮށްގެން އާމްދަނީ ހޯދޭ ވަރަށް ވުރެ އޭނާގެ ކުދީން ޅަ ކޮށް ތިއްބާ، އެބަގީޗާއަށް ހޮނުގުގުރީގެ އަލިފާނާއެކު ޠޫފާނެއް އައިސް އަނދައިގެން ދާން އޭނާ ބޭނުންވާނެ ހެއްޔެވެ؟ އެންމެ ފުރިހަމަ ސިފަކުރެއްވުމެކެވެ. އޭނާ އެ ބަގީޗާ އަށް އެންމެ ބޮޑަށް ބޭނުންވީ ދުވަހު ޠޫފާނެއް އައިސް އަނދައިގެން ދިޔައީއެވެ. ދެން އޭނާގެ ހާލު ހުންނާނީ ކިހިނަކުން ހެއްޔެވެ. ސިފަކުރުމުގެ ފުރިހަމަކަމާއި ރީތި ކަމުގެ މިސާލެކެވެ. ﴿كَذَ‌ٰلِكَ يُبَيِّنُ ٱللَّهُ لَكُمُ ٱلْءَايَـٰتِ لَعَلَّكُمْ تَتَفَكَّرُونَ﴾ މާތް ﷲ އެކަލާނގެ ދީނުގެ ކަންކަން ތިޔަބައިމީހުންނަށް ބަޔާންކޮށްދެއްވަނީ މިފަދަ ފުރިހަމަ ބަލާޣާތްތެރި ސާފުކޮށް ބަޔާންވެގެންވާ މިސާލުތަކުންނެވެ. ތިޔަބައިމީހުން އެއާ މެދު ވިސްނައި ފިކުރުކޮށް އެއާ ގުޅޭ ގޮތަށް ޢަމަލުކުރޭތޯއެވެ. \n އަލްޙަސަން އަލްބަޞްރީ ވިދާޅުވިއެވެ. މާތް ﷲ ގަންދެއްވައި ވިދާޅުވަމެވެ. މިމިސާލަކީ އެއާ މެދު މަދު ބަޔަކު ވިސްނާ މިސާލެކެވެ. ޢުމުރުން ދުވަސްވެފައިވާ މުސްކުޅިއެކެވެ. އޭނާގެ ކުދީން ގިނައެވެ. އޭނާގެ ބަގީޗާގެ ބޭނުން އޭނާއަށް ނުހަނު ބޮޑެވެ. އެހާލުގައި ވަނިކޮށް އަލިފާނާއެކު އައި ޠޫފާނަކުން ބަގީޗާ އަނދައިގެން ދެއެވެ. މާތް ﷲ ގަންދެއްވައި ވިދާޅުވަމެވެ. ތިޔަބައިމީހުން ކުރެ ކޮންމެ މީހަކުވެސް ދުނިޔެ ދޫކޮށްފައިދާއިރު އޭނާގެ ޢަމަލަށް މިއަށްވުރެ މާބޮޑަށް ބޭނުންވާނެއެވެ. عَنِ ابْنِ عَبَّاسٍ،‏.‏ قَالَ: قَالَ عُمَرُ ـ رضى الله عنه ـ يَوْمًا لأَصْحَابِ النَّبِيِّ صلى الله عليه وسلم فِيمَ تَرَوْنَ هَذِهِ الآيَةَ نَزَلَتْ ‏{‏أَيَوَدُّ أَحَدُكُمْ أَنْ تَكُونَ لَهُ جَنَّةٌ‏}‏ قَالُوا اللَّهُ أَعْلَمُ‏.‏ فَغَضِبَ عُمَرُ فَقَالَ قُولُوا نَعْلَمُ أَوْ لاَ نَعْلَمُ‏.‏ فَقَالَ ابْنُ عَبَّاسٍ فِي نَفْسِي مِنْهَا شَىْءٌ يَا أَمِيرَ الْمُؤْمِنِينَ‏.‏ قَالَ عُمَرُ يَا ابْنَ أَخِي قُلْ وَلاَ تَحْقِرْ نَفْسَكَ‏.‏ قَالَ ابْنُ عَبَّاسٍ ضُرِبَتْ مَثَلاً لِعَمَلٍ‏.‏ قَالَ عُمَرُ أَىُّ عَمَلٍ قَالَ ابْنُ عَبَّاسٍ لِعَمَلٍ‏.‏ قَالَ عُمَرُ لِرَجُلٍ غَنِيٍّ يَعْمَلُ بِطَاعَةِ اللَّهِ عَزَّ وَجَلَّ، ثُمَّ بَعَثَ اللَّهُ لَهُ الشَّيْطَانَ فَعَمِلَ بِالْمَعَاصِي حَتَّى أَغْرَقَ أَعْمَالَهُ‏.‏ (صحيح البخاري، كتاب التفسير، سورة البقرة، باب قوله أيود! أحدكم أن تكون له جنَة) (އިބްނު ޢައްބާސް رضي الله عنه ގެ އަރިއަހުން އަލްބުޚާރީ ރިވާކުރެއްވިއެވެ. އެއްދުވަހަކު ޢުމަރު رضي الله عنه ރަސޫލުﷲﷺގެ އަޞްޙާބުބޭކަލުންނަށް ވިދާޅުވިއެވެ. ތިޔަބައިމީހުން ދެކޭގޮތުގައި ﴿أَيَوَدُّ أَحَدُكُمْ أَن تَكُونَ لَهُۥ جَنَّةٌ ﴾ މިއާޔަތް ބާވައިލެއްވުނީ ކޮންކަމަކާ ބެހޭގޮތުން ހެއްޔެވެ؟ އެބޭކަލުން ދެންނެވިއެވެ. މޮޅަށް ދެނެވޮޑިގަންނަވާނީ މާތް ﷲއެވެ. ދެން ޢުމަރު رضي الله عنه ކޯފާ އިސްކުރައްވައި ވިދާޅުވިއެވެ. ތިމަންމެނަށް އެނގެޔޭ ނުވަތަ ނޭނގެޔޭ ބުނާށެވެ. ދެން އިބްނު ޢައްބާސް رضي الله عنه ވިދާޅުވިއެވެ. އޭ އަމީރުލްމުއުމިނީން އެވެ. އަޅުގަނޑުގެ ހިތުގައި ތިޔަ އާޔަތާއި ބެހޭ ގޮތުން އެއްޗެއް އެބަވެއެވެ. ޢުމަރު رضي الله عنه ވިދާޅުވިއެވެ. އޭ އަޚާގެ ދަރިއެވެ. ބުނާށެވެ. ތިބާގެ އަމިއްލަ ނަފުސު ދެރަނުކުރާށެވެ! ދެން އިބްނު ޢައްބާސް رضي الله عنه ވިދާޅުވިއެވެ. އެ އާޔަތް އައިސްފައިވަނީ ޢަމަލުގެ މިސާލެއްގެ ގޮތުގައެވެ. ޢުމަރު رضي الله عنه ވިދާޅުވިއެވެ. ކޮން ޢަމަލެއް ހެއްޔެވެ؟ އިބްނު ޢައްބާސް رضي الله عنه ވިދާޅުވިއެވެ. ﷲ އަށް ކިޔަމަންތެރިވެ ހެޔޮ ޢަމަލުކުޅަ މުއްސަންޖެއްގެ ޢަމަލެވެ. ދެން މާތް ﷲ އޭނާގެ ގާތަށް ޝައިޠާނާ ފޮނުއްވުމުން އޭނާ ނުކިޔަމަންތެރިވެ ނުބައި ޢަމަލުކުރާން ފެށިއެވެ. އެންމެ ފަހުން އަމިއްލައަށް ހުރިހާ ޢަމަލެއް ޣަރަޤުކޮށްލީއެވެ.) (ޞަޙީޙުލް ބުޚާރީ، ޙަދީޘު: 4538)"],["އޭ إيمان ވެއްޖެ މީސްތަކުންނޭވެ! ތިޔަބައިމީހުން ހޯދިތަކެތީގެ ތެރެއިން ރަނގަޅު ތަކެތިން ތިޔަބައިމީހުން ހޭދަކުރާށެވެ! އަދި، ތިޔަބައިމީހުންނަށްޓަކައި ބިމުން ތިމަންރަސްކަލާނގެ ނެރެދެއްވި ތަކެތިންވެސް މެއެވެ. އަދި، އެއިން ހޭދަކުރުމަށްޓަކައި، ދެރަ ތަކެތި قصد ނުކުރާށެވެ! ތިޔަބައިމީހުން (އެފަދަ ތަކެތީގައި ހިފާންޖެހޭ މީހުން ކަމުގައިވާނަމަ) އެ ތަކެއްޗާމެދު ނުރުހުންވެ ލޯމަރައިގެން ނޫނީ އެ ތަކެތީގައި ތިޔަބައިމީހުންވެސް ނުހިފާނޫއެވެ. ހަމަކަށަވަރުން، اللَّه އީ، ފުދިވޮޑިގެންވާ، ގިނަގިނައިން حمد ލިބިވޮޑިގެންވާ ރަސްކަލާނގެކަން ތިޔަބައިމީހުން ދަންނާށެވެ! (267)","ތިޔަބައިމީހުންގެ މަސައްކަތުން ހޯދާފައިވާ ރަނގަޅު، ޙަލާލު މުދަލުން ހޭދަކުރާށެވެ. ބިމުން ތިމަންރަސްކަލާނގެ ތިޔަބައިމީހުންނަށް ނެރެދެއްވި މޭވާ އާއި އޮށްޓަރުގެ ތެރެއިން ރަނގަޅު މުދަލުން ހޭދަކުރާށެވެ. ﴿وَلَا تَيَمَّمُوا۟ ٱلْخَبِيثَ مِنْهُ تُنفِقُونَ وَلَسْتُم بِـَٔاخِذِيهِ إِلَّآ أَن تُغْمِضُوا۟ فِيهِ ۚ﴾ އަދި ތިޔަބައިމީހުން ފެންވަރު ދަށް، ކަމުނުދާ މުދަލުން ޞަދަޤާތްނުކުރާށެވެ. ތިޔަބައިމީހުން ފަރުވާ ކުޑަކޮށް ލޯމަރައިގެން ތިބި ހާލު މެނުވީ ތިޔަބައިމީހުންނަށް އެފަދަ އެއްޗެއް ދެވިއްޖެ ނަމަ ޤަބޫލުނުކުރާނޫއެވެ. ތިޔަބައިމީހުންގެ އަމިއްލަ ނަފުސަށް ނުރުހޭ އެއްޗަކުން ޞަދަޤާތްކުރަނީ ކިހިނެއްހެއްޔެވެ؟ ﴿وَٱعْلَمُوٓا۟ أَنَّ ٱللَّهَ غَنِىٌّ حَمِيدٌ﴾ އަދި ދަންނާށެވެ! މާތް ﷲ ތިޔަބައިމީހުން ކުރާ ހޭދަ ފިޔަވައި ފުދިވޮޑިގެންވެއެވެ. އެކަލާނގެ ތިޔަބައިމީހުންނަށް ދެއްވާ ނިޢުމަތަށް އެކަލާނގެއަށް ޝުކުރުކުރުން ޙައްޤުވެގެން ވެއެވެ."],["فقير ވެދާނޭ ކަމުގެ ބިރުން، ތިޔަބައިމީހުންނަށް شيطان އާ ބިރުދައްކަތެވެ. އަދި، އެ شيطان އާ ތިޔަބައިމީހުންނަށް ނުބައިކަންތަކަށް އަމުރު ކުރެތެވެ. اللَّه، ތިޔަބައިމީހުންނަށް وعد ކުރައްވަނީ، އެކަލާނގެ حضرة ން ތިޔަބައިމީހުންނަށް ފާފަފުއްސެވުމާއި، فضل ވަންތަ ކަމަށެވެ. اللَّه އީ، ތަނަވަސްވަންތަ، މޮޅަށް ދެނެވޮޑިގެންވާ ރަސްކަލާނގެއެވެ. (268)","ހެޔޮކަންތަކަށް ހޭދަކުރުމަށް ހިތްވަރުދެއްވުމަށް ފަހު، ޝައިޠާނާގެ ވަސްވާހަށް ނުހެއްލުމަށް މާތް ﷲ މުއުމިނުންނަށް އިންޒާރުދެއްވަނީއެވެ. އެ ސޮރު އަބަދުވެސް ބޭނުންވާނީ ވަސްވާސްދީގެން ހެޔޮ ޢަމަލު ކުރުން ހުއްޓުވުމެވެ. ތިޔަބައިމީހުން މުދަލުން ހޭދަކޮށްފިއްޔާ ފަޤީރުވެދާނެ ކަމުގެ ބިރު ޝައިޠާނާ ދައްކައެވެ. އަދި ދަހިވުމަށާއި ޚަރަދުނުކުރުމަށް ތިޔަބައިމީހުންނަށް އަންގައެވެ. ތިޔަބައިމީހުން މާތް ﷲގެ މަގުގައި ހޭދަކުރުމުން ތިޔަބައިމީހުންނަށް ފާފަފުއްސަވައި ދެއްވާނެ ކަމަށާއި، ތިޔަބައިމީހުން ހޭދަކުރާ އެއްޗެއް ތިޔަބައިމީހުންނަށްޓަކައި ފަހަށް ރައްކާކޮށްދެއްވާނެ ކަމަށް އެކަލާނގެ ތިޔަބައިމީހުންނަށް ވަޢުދުވެވޮޑިގަންނަވައެވެ. އެކަލާނގެ ވަޙީބަސްފުޅުގައި ވާ ފަދައިންނެވެ. ﴿وَمَا أَنفَقْتُم مِّن شَيْءٍ فَهُوَ يُخْلِفُهُ﴾ (ތިޔަބައިމީހުން ހޭދަކުރާ އެއްޗެއް އެކަލާނގެ ފަހަށް ރައްކާކޮށްދެއްވައެވެ.) މާތް ﷲއީ ތަނަވަސް ފަޟްލުވަންތަކަމުގެ ވެރި، ސަވާބާއި ސަނާ ޙައްޤުވާ ފަރާތެއް މޮޅަށް ދެނެވޮޑިގަންނަވާ ރަސްކަލާނގެއެވެ."],["އެކަލާނގެ އިރާދަކުރައްވާ މީހަކަށް حكمة ދެއްވައެވެ. އަދި، (އެމީހަކަށް) حكمة ދެއްވި މީހާއަށް ފަހެ، ގިނަވެގެންވާ ހެޔޮކަން ލިބިއްޖެކަން ކަށަވަރެވެ. ބުއްދީގެ أهل ވެރިން މެނުވީ، ވިސްނައި ހަނދުމަކޮށެއް ނަހަދަތެވެ. (269)","ފައިދާހުރި ޢިލްމާއި، ހެޔޮ ވިސްނުމާއި، ކަންކަން ކުރާންވީ ރަނގަޅު ގޮތް އެކަލާނގެ އަޅުތަކުންގެ ތެރެއިން އެކަލާނގެ އިރާދަކުރައްވާ ފަރާތަކަށް ދެއްވައެވެ. ޙިކްމަތާއި، ދީނުގެ ކަންކަމުގެ ޢިލްމު ލިބިއްޖެ މީހާއީ ގިނަ ހެޔޮކަން ލިބިއްޖެމީހެކެވެ. ﴿وَمَا يَذَّكَّرُ إِلَّا أُولُو الْأَلْبَابِ﴾ އިޚްލާޞްތެރި، ދީނުގެ ނޫރުން އަލިވެފައިވާ ސިކުނޑިތަކަކުން ނޫނީ ކީރިތި ޤުރްއާނުގައިވާ މިސާލުތަކުން ޢިބްރަތް ލިބިނުގަނެއެވެ. ލުޤްމާނުގެފާނު އެކަލޭގެފާނުގެ ދަރިކަލުންނަށް ވިދާޅުވިއެވެ. ދަރިފުޅާއެވެ! ޢިލްމުވެރިންނާ އެއް މަޖިލީހެއްގައި އިންނާށެވެ. ޙަކީމުންގެ ބަސް އަޑުއަހާށެވެ. އެހެނީ، މާތް ﷲ މަރުވެފައިވާ ބިންގަނޑު ބޯ ވާރެއިން ދިރުއްވާ ފަދައިން މަރުވެފައިވާ ހިތްތައް ޙިކްމަތުގެ ނޫރުން ދިރުއްވައެވެ. (ރިވާކުރެއްވީ އައްޠަބަރާނީ)"],["އަދި، ހޭދަކުރުމުގެ ތެރެއިން ތިޔަބައިމީހުންކުރި ހޭދައެއް، ނުވަތަ، ނަދުރުގެ ތެރެއިން ތިޔަބައިމީހުން ގަތް ނަދުރެއް، ހަމަކަށަވަރުން، اللَّه ދެނެވޮޑިގެންވެއެވެ. އަނިޔާވެރިންނަށް نصر ދޭނޭ އެއްވެސް ބަޔަކު ނުވެއެވެ. (270)","އޭ އީމާންވެއްޖެ މީސްތަކުންނޭވެ! ތިޔަބައިމީހުން މާތް ﷲގެ މަގުގައި ކުރާ ހޭދައެއް، އަދި އަދި ހެޔޮ ޢަމަލުކުރުމަށާއި، ﷲއަށް ކިޔަމަންގަތުމަށް ތިޔަބައިމީހުން ބުނާ ނަދުރެއް ވިޔަސް މާތް ﷲ އެއަށް ޖަޒާ ދެއްވާނެއެވެ. އަދި އެކަލާނގެ ޙަޟްރަތުގައި އޭގެ އެއްވެސް ކަމެއް ގެއްލެނިވެގެން ނުދާނެއެވެ. އަދި ޒަކާތް ނުދޭ ނުވަތަ ﷲ އަށް އުރެދުމަށް މުދާ ހޭދަކުރާ މީހަކު މާތް ﷲގެ ޢަޛާބުން މިންޖުކޮށް ސަލާމަތްކުރާނޭ އެއްވެސް މީހަކު ނުވެއެވެ. މިއީ ކޮންމެ އަނިޔާވެރިކައަށް އޮތް ވަޢީދުގެ ބަސްފުޅެކެވެ."],["(واجب ނޫން) صدقات ތައް، ތިޔަބައިމީހުން ފާޅުގައި ދެނީނަމަ، ފަހެ، އެއީ ނުހަނު މޮޅު ކަމެކެވެ. އަދި، ތިޔަބައިމީހުން ވަންހަނާކޮށް، އެ صدقات ތައް فقير ންނަށް ދެނީނަމަ، ތިޔަބައިމީހުންނަށް އެކަމުގެ ހެޔޮކަން މާބޮޑެވެ. އަދި، އެއީ، ތިޔަބައިމީހުންގެ ކުށްތަކުން ބައެއް ތިޔަބައިމީހުންގެ ކިބައިން އެކަލާނގެ ފުއްސަވާނޭ ކަމެކެވެ. اللَّه އީ، ތިޔަބައިމީހުންކުރާ ކަންތައް މޮޅަށް ދެނެވޮޑިގެންވާ ރަސްކަލާނގެއެވެ. (271)","ތިޔަބައިމީހުން ކުރާ ޞަދަޤާތް، ފާޅުކުރުމަކީ، އެކަމުގައި މަޝްހޫރުވުމާއި ދެއްކުންތެރިކަމުގެ މަޤްޞަދު ނުވާނަމަ، އެންމެ ރަނގަޅު ކަމެކެވެ. އަދި ތިޔަބައިމީހުން އެ ޞަދަޤާތް ސިއްރުގައި ފަޤީރުންނަށް ދޭނަމަ އެގޮތް ތިޔަބައިމީހުންނަށް މާ ހެޔޮކަން ބޮޑުވެގެން ވެއެވެ. އެހެނީ ސިއްރުކުރުމުން ދެއްކުން ތެރިކަމާ ބޮޑަށް ދުރުވެވޭނެއެވެ. ﴿وَيُكَفِّرُ عَنكُم مِّن سَيِّئَاتِكُمْ ۗ وَاللَّـهُ بِمَا تَعْمَلُونَ خَبِيرٌ﴾ އެކަލާނގެ ތިޔަބައިމީހުން ކުރާ ނުބައިކަންތަކުގެ ފާފަ ފުއްސަވައި ދެއްވައެވެ. އަދި ތިޔަބައިމީހުން ކުރާ ކަންތައް ބައްލަވައިވޮޑިގަންނަވައެވެ. ތިޔަބައިމީހުން ސިއްރުކުރާ ކަންތަކާއި ފާޅުކުރާ ކަންތައް އެކަލާނގެ ދެނެވޮޑިގަންނަވައެވެ. މިއާޔަތުގައި އެވަނީ ކުރެވޭ ހޭދަ ސިއްރުކުރުމަށް ހިތްވަރުދެއްވައިފައެވެ. ޢަމަލު މާތް ﷲގެ ވަޖުފުޅަށް ޚާލިޞްވާނީ އޭރުންނެވެ."],["އެއުރެންނަށް ތެދުމަގު ދެއްކެވުމަކީ، ކަލޭގެފާނަށް އޮތްކަމެއް ނޫނެވެ. (ކަލޭގެފާނަށްއޮތީ އިއްވެވުމެވެ.) އެހެނެއްކަމަކު، اللَّه، އެކަލާނގެ އިރާދަކުރެއްވި މީހަކަށް ތެދުމަގު ދައްކަވައެވެ. އަދި، ތިޔަބައިމީހުން މުދަލުގެ ތެރެއިން ހޭދަކުރާ އެއްޗެއް (ގެ ثواب) ލިބޭހުށީ، ހަމަ ތިޔަބައިމީހުންގެ އަމިއްލަ نفس ތަކަށެވެ. އަދި، اللَّه ގެ وجه ފުޅު އެދިގެން މެނުވީ، ތިޔަބައިމީހުން ހޭދައެއް ނުކުރަމުއެވެ. އަދި، މުދަލުން ތިޔަބައިމީހުން ހޭދަކުރާ އެއްޗެއް (ގެ ثواب އާއި ދަރުމަ) ފުރިހަމައަށް ތިޔަބައި މީހުންނަށް ލިބޭނެތެވެ. އަދި، ތިޔަބައިމީހުންނަށް ބޭއިންސާފެއް ނުކުރައްވާ ހުށްޓެވެ. (272)","އޭ މުޙައްމަދު ﷺ އެވެ. އިންސާނުންނަށް ހިދާޔަތުދެއްވުމަކީ ކަލޭގެފާނަށް އޮތްކަމެއް ނޫނެވެ. ކަލޭގެފާނަށް އޮތީ އެބައިމީހުނަށް މަގު ދެއްކުމެވެ. މާތް ﷲ، އެކަލާނގެ އިރާދަކުރައްވާ މީހަކަށް ޙައްޤު ދީން ކަމުގައިވާ އިސްލާމްދީނަށް ހިދާޔަތު ދެއްވައެވެ. ﴿وَمَا تُنفِقُوا۟ مِنْ خَيْرٍ فَلِأَنفُسِكُمْ ۚ وَمَا تُنفِقُونَ إِلَّا ٱبْتِغَآءَ وَجْهِ ٱللَّـهِ ۚ وَمَا تُنفِقُوا۟ مِنْ خَيْرٍ يُوَفَّ إِلَيْكُمْ وَأَنتُمْ لَا تُظْلَمُونَ﴾ ތިޔަބައިމީހުން މުދަލުން ކުރާ ހޭދައާއި، ފަޤީރުންނަށް ވާ އިޙްސާންތެރިކަމެއްގެ ފައިދާ ކުރާނީ ހަމަ ތިޔަބައިމީހުންނަށެވެ. އޭގެ ފައިދާ އެހެންބަޔަކަށް ނުލިބޭނެއެވެ. އެހެންކަމުން، ތިޔަބައިމީހުން ފަޤީރުންނަށް ހޭދަކޮށްފައި ކަލަނުގޮވާށެވެ. ތިޔަބައިމީހުންގެ މަޤްޞަދަކަށް ވާންވާނީ މާތް ﷲގެ ރުއްސެވުން ހޯދުމެވެ. މަޝްހޫރުވުމާއި ކަންދެއްކުމެއް ނޫނެވެ. ތިޔަބައިމީހުން ﷲގެ މަގުގައި ކުރާ ކޮންމެ ހޭދައެއްގެ ބަދަލު އެކަލާނގެ އެތައް ގުނައަކަށް އިތުރުކޮށްދެއްވާނެއެވެ. އަދި ޤިޔާމަތް ދުވަހު ތިޔަބައިމީހުންނަށް އެއްވެސް އެއްޗެއް އުނިނުކުރައްވާނެއެވެ."],["اللَّه ގެ މަގުގައި (جهاد ކުރުމުގައި) ބަންދުވެފައި ތިބި فقير ންނަށް (صدقات ދިނުން) ހުށްޓެވެ. އެއުރެންނަކަށް (ދިރިއުޅުމުގެ މަސައްކަތް ކުރުމަށް) ބިމުގައި ދަތުރުފަތުރުކޮށެއް ނޫޅެވެއެވެ. އެއުރެންގެ خبر ނުދަންނަ މީހާ ހީކުރަނީ، އެއްޗިއްސަށް ނޭދުމުގެ ސަބަބުން، އެއީ، މުއްސަނދިން ކަމަށެވެ. އެއުރެންގެ علامة ތަކުން، ތިބާޔަށް އެއުރެން އެނގޭނެތެވެ. އެއުރެން އެއްޗިއްސަށްއެދި، މީހުންނަށް އާދޭސްކޮށެއް ނޫޅޭނެތެވެ. ތިޔަބައިމީހުން މުދަލުން ހޭދަކުރާ ކޮންމެ އެއްޗަކާމެދު (ދަންނާށެވެ!) ފަހެ، ހަމަކަށަވަރުން، اللَّه، އެކަންތައް މޮޅަށް ދެނެވޮޑިގެންވެއެވެ. (273)","ތިޔަބައިމީހުން މުދަލުން ހޭދަކުރާންވީ ޖިހާދުކުރާން ނުކުމެ އެކަމުގައި ބަންދުވުމުގެ ސަބަބުން ދިރިއުޅުމަށް މަސައްކަތެއް ކޮށް ނުވަތަ ވިޔަފާރިކޮށް އާމްދަނީ ހޯދޭނެ ގޮތެއް ނެތިފައި ތިބި ފަޤީރުންނަށެވެ. ޞަދަޤާތް އެންމެ ބޮޑަށް ޙައްޤުވާ މީހުންނަކީ އެއީއެވެ. އެހެންމީހުން ކައިރީ އެއްޗެހި ހޯދާން ބުނުމުން އެމީހުން އެއްކިބާވާތީ، މީހުންނަށް ހީވެފައި އޮންނަނީ އެމީހުންނަކީ މުއްސަނދި ބައެއް ކަމުގައެވެ. ﴿تَعْرِفُهُم بِسِيمَـٰهُمْ لَا يَسْـَٔلُونَ ٱلنَّاسَ إِلْحَافًا ۗ وَمَا تُنفِقُوا۟ مِنْ خَيْرٍ فَإِنَّ ٱللَّـهَ بِهِۦ عَلِيمٌ ﴾ އެމީހުންގެ ނިޝާންކަމުގައިވާ ތަވާޟުޢުވެރިކަމުންނާއި، އެމީހުންގެ މޫނުމަތީން ފެންނަ ބުރަ މަސައްކަތުގެ އަސަރުން ތިބާއަށް އެމީހުން އެނގޭނެއެވެ. އެހެންނަމަވެސް، އެމީހުން އެހެން އެއްޗެއް ހޯދާން ނުއެދޭނެއެވެ. އަދި އެދުނުކަމުގައި ވިޔަސް އާދޭސް ނުކުރާނެއެވެ. ތިޔަބައިމީހުން ހެޔޮކަންކަމަށް ކުރާ ހޭދައިގެ އެންމެ ފުރިހަމަ ޖަޒާ މާތް ﷲ ތިޔަބައިމީހުންނަށް ދެއްވާނެއެވެ."],["އެއުރެންނީ، ރެއާއިދުވާލު، ސިއްރާއި ފާޅުގައި، އެއުރެންގެ މުދާތައް ހޭދަކުރާ މީހުންނެވެ. ފަހެ، އެއުރެންގެ ވެރިރަސްކަލާނގެ حضرة ގައި އެއުރެންގެ ދަރުމަ، އެއުރެންނަށް ހުށްޓެވެ. އަދި، އެއުރެންގެ މައްޗަކަށް ބިރެއް ނެތެވެ. އަދި ހިތާމަކުރާނޭ ބަޔަކުކަމުގައިވެސް އެއުރެން ނުމެވޭމެއެވެ. (274)","އެބައިމީހުންގެ މުދާ ރެއާއި ދުވާލު ހުރިހާ ވަގުތެއްގައި، ސިއްރާއި ފައުޅުގައި، ހުރިހާ ޙާލަތެއްގައި ﷲގެ މަގުގައި ހޭދަކުރާ އިޙްސާންތެރި ތަޤްވާވެރިންނަށް، އެބައިމީހުންގެ ވެރިރަސްކަލާނގެ ޙަޟްރަތުގައި މަތިވެރިވެގެންވާ ސަވާބު ހުށްޓެވެ. ޤިޔާމަތްދުވަހު އެބައިމީހުންނަށް އެއްވެސް ބިރުވެރިކަމެއް ނެތެވެ. އަދި ދުނިޔޭގައި އެބައިމީހުން އިސްކުޅަ އެއްވެސް ކަމަކާމެދު އެބައިމީހުން ހިތާމަ ނުކުރާނެއެވެ."],["رِبا ކާމީހުން، ޖިންނި މޮޔަވެގެން، شيطان އާ ތަޅުވަމުން ފޮޅުވަމުން ގެންދާ މީހަކު ތެދުވާ ފަދައިން މެނުވީ (قيامة ދުވަހުން އެއުރެން ކަށްވަޅުން) ނުތެދުވާނެތެވެ. އެހެނީ، އެއުރެން ބުނެއުޅުނީ، ވިޔަފާރި ވާކަން ކަށަވަރީ، رِبا ކަހަލަކަމެއް ކަމުގައެވެ. (ނަމަވެސް) ވިޔަފާރި ކުރުންވަނީ، اللَّه، ހުއްދަ ކުރައްވާފައެވެ. އަދި، رِبا ވަނީ حرام ކުރައްވާފައެވެ. ފަހެ، އެމީހާގެ ވެރިރަސްކަލާނގެ حضرة ން ދެއްވާ وعظ އާއި نصيحة، އެމީހަކާ ހަމަޔަށް އައުމުން އެކަން (އެބަހީ: رِبا ކެއުން) ހުއްޓާލައިފި މީހާ (ދަންނާށެވެ!) ފަހެ، އިސްވެދިޔަ އެއްޗެއް އެމީހަކަށް ހުށްޓެވެ. (އެބަހީ: رِبا ގެ حكم ތައް އައުމުގެ ކުރިން އޭނާ ބޭނުންކުރި ތަކެތި މާފުކުރައްވާފައި ވެއެވެ.) އަދި، އެމީހެއްގެ ކަންތައްއޮތީ، اللَّه އަށް خاص ވެގެންނެވެ. އަދި، އަލުން (އެކަމަށް) އެނބުރި އަތުވެއްޖެމީހާ (ދަންނާށެވެ!) ފަހެ، އެއުރެންނީ ނަރަކައިގެ أهل ވެރިންނެވެ. އެއުރެންނީ އެތާނގައި ދެމިތިބެނިވި ބަޔެކެވެ. (275)","ރިބާގެ މުޢާމަލާތްކޮށް މީސްތަކުންގެ ލޭ ބޯ މީހުން ޤިޔާމަތް ދުވަހު އެބައިމީހުންގެ ކަށްވަޅުތަކުން ޖިންނި މޮޔަވެގެން، ޝައިޠާނާ ތަޅުވަމުން ފޮޅުވަމުން ގެންދާ މީހަކު ތެދުވާ ފަދައިން މެނުވީ ނުތެދުވާނެއެވެ. އޭނާ ވާހަކަ ދައްކާނީ މަސްތުގައި ހުރި މީހަކު ވާހަކަ ދައްކާ ފަދައިން ކިޔާ ނުކިޔާ އެއްޗެއް ނޭނގޭ ގޮތަށެވެ. ހިނގާނީ ވެއްޓެމުންވެއްޓެމުންނެވެ. ރިބާގެ ސަބަބުން އެމީހުން ބަނޑު ބޮޑުވެ ބަރުވެފައި ވާތީ ސީދާކޮށް ނުހިނގެނީއެވެ. ﴿ذَ‌ٰلِكَ بِأَنَّهُمْ قَالُوٓا۟ إِنَّمَا ٱلْبَيْعُ مِثْلُ ٱلرِّبَوٰا۟ ۗ وَأَحَلَّ ٱللَّهُ ٱلْبَيْعَ وَحَرَّمَ ٱلرِّبَوٰا۟ ۚ ۚ﴾ އެމީހުންނަށް މިޢުޤޫބާތް ލިބެނީ މާތް ﷲ ޙަރާމްކުރެއްވި ތަކެތި ޙަލާލުކޮށް، ރިބާ އަކީވެސް ގަނެ ވިއްކުން ފަދައިން ދެ ފަރާތުން ރުހިގެން ހިންގާ މުޢާމަލާތަކަށް ވާއިރު ރިބާ ޙަރާމް ވާންވީ ކީއްވެހޭ ބުނީތީއެވެ. އެބައިމީހުންނަށް ރައްދު ދެއްވަމުން މާތް ﷲ ވަޙީކުރައްވަނީ ﴿وَأَحَلَّ اللَّـهُ الْبَيْعَ﴾ މާތް ﷲ ވަނީ ވިޔަފާރި ހުއްދަކުރައްވައިފައެވެ. އޭގައި ދެފަރާތަށް ވެސް އޮތް ދުނިޔަވީ މަންފާއަށް ޓަކައެވެ. ﴿وَحَرَّمَ الرِّبَا﴾ އަދި އެކަލާނގެ ވަނީ ރިބާ ޙަރާމްކުރައްވައިފައެވެ. އެއިން ލިބޭ ބޮޑެތި ގެއްލުމަށް ޓަކައެވެ. އިންސާނާ ވަލު ޖަނަވާރެއްގެ ދަރަޖައަށް ވެއްޓި، އޭނާގެ ހުރިހާވެސް އެދުމަކީ މުދާ އެއްކޮށް އަނެކުންގެ ލޭ ބުއިންކަމުގައިވެ، އެއްބަޔަކު މަސައްކަތްކޮށް ވަރުބަލިވާއިރު، އަނެއްބަޔަކު އެމުދަލުގެ މޭވާ ލިބިގަންނަނީ ފިނިފެންފޮދެއް ބޯލާފަދައިންނެވެ. ﴿فَمَن جَآءَهُۥ مَوْعِظَةٌ مِّن رَّبِّهِۦ فَٱنتَهَىٰ فَلَهُۥ مَا سَلَفَ وَأَمْرُهُۥٓ إِلَى ٱللَّهِ ۖ وَمَنْ عَادَ فَأُو۟لَـٰٓئِكَ أَصْحَـٰبُ ٱلنَّارِ ۖ هُمْ فِيهَا خَـٰلِدُونَ﴾ ފަހެ، އެމީހަކަށް މާތް ﷲ ރިބާ ޙަރާމްކުރައްވައި، ނަހީކުރައްވައިފައިވާކަން އެނގި އޭގެ މުޢާމަލާތް ކުރުން ހުއްޓާލައިފި މީހާއަށް ރިބާ ޙަރާމްވުމުގެ ކުރީން އޭނާ ކޮށްފައިވާ މުޢާމަލާތްތައް މާތް ﷲ ޢަފޫކޮށްދެއްވާނެއެވެ. އަދި އޭނާގެ ހުރިހާ ކަމެއް ވަކީލުވެގެން ވަނީ ﷲ އަށެވެ. ރިބާގެ މުޢާމަލާތަށް އެނބުރިއައިސް، ޙަލާލުކޮށްފި މީހާއީ އަބަދުގެ އަބަދަށް ނަރަކައިގައި ތިބޭ މީހުންގެ ތެރެއިން ވާ މީހެކެވެ."],["اللَّه، رِبا އުނިކުރައްވައި، އޭގެ بركات ނެތިކުރައްވައެވެ. އަދި، صدقات އިތުރު ކުރައްވައެވެ. (އެބަހީ: ދުނިޔޭގައި އޭގެ بركات އިތުރު ކުރައްވައި، آخرة ގައި އޭގެ ދަރުމަ ގިނަގުނަ ކުރައްވައެވެ.) އަދި، ފާފަވެރި، ކޮންމެ كافر އަކު ދެކެ، اللَّه ލޯބިވެ ވޮޑިގެނެއް ނުވެއެވެ. (276)","މާތް ﷲ ރިބާގެ ބަރަކާތް ކަނޑުއްވައި އޭގެ އަސްލުވެސް ނެތިކޮށްލައްވައެވެ. ޢަރަބި ބަހުގައި المحق އަކީ އެއްޗެއް އޭގެ މުލުން ލުހެ އެއްލައިލުމެވެ. އެހެންކަމުން ފެންނަ ފެނުމަށް ރިބާއިން ފައިދާ އިތުރުވިޔަސް ޙަޤީޤަތުގައި އޭގައި ވަނީ ހަލާކާއި ގެއްލުމެވެ. އަދި މާތް ﷲ ޞަދަޤާތުގައި ބަރަކާތް ލައްވައި، އިތުރުކޮށްދެއްވައެވެ. އަދި ފާފައާއި ޖަރީމާތަކަށް ދެވިހިފައިފައިވާ ކޮންމެ ނުކިޔަމަންތެރި ކާފިރަކަށް މާތް ﷲ ކޯފާވެވޮޑިގަންނަވައެވެ."],["ހަމަކަށަވަރުން، إيمان ވެ، صالح عمل ތައް ކޮށް، ނަމާދު قائم ކޮށް، زكاة ދީ އުޅުނު މީހުންނަށް އެއުރެންގެ ދަރުމަ، އެއުރެންގެ ވެރިރަސްކަލާނގެ حضرة ގައި ވެއެވެ. އަދި، އެއުރެންގެ މައްޗަށް އެއްވެސް ބިރެއް ނެތެވެ. އަދި، އެއުރެންނަކީ، ހިތާމަ ކުރާނޭ ބަޔަކު ކަމުގައިވެސް ނުމެވޭމެއެވެ. (277)","﴿إِنَّ ٱلَّذِينَ ءَامَنُوا۟ وَعَمِلُوا۟ ٱلصَّـٰلِحَـٰتِ وَأَقَامُوا۟ ٱلصَّلَوٰةَ وَءَاتَوُا۟ ٱلزَّكَوٰةَ لَهُمْ أَجْرُهُمْ عِندَ رَبِّهِمْ وَلَا خَوْفٌ عَلَيْهِمْ وَلَا هُمْ يَحْزَنُونَ﴾ ހަމަކަށަވަރުން އީމާންކަމާ އެކު ހެޔޮ ޢަމަލުކޮށް، އެންމެ ފުރިހަމަ ގޮތުގައި ނަމާދަށް ރައްކާތެރިވެ، ފަޤީރުންނަށާއި މިސްކީނުންނަށް ޒަކާތްދީ ހަދާ ހެޔޮލަފާ މުއުމިނުންނަށް ސުވަރުގޭގައި ފުރިހަމަ ސަވާބުލިބޭނެއެވެ. އަދި ބޮޑު ބިރުވެރިކަމުގެ ދުވަހުގެ ބިރުވެރިކަމެއް އެމީހުންނަށް ނެތެވެ. އަދި ދުނިޔޭގައި އެމީހުން ކުޅަ ޢަމަލާ މެދު އެމީހުން ހިތާމަ ނުކުރާނެއެވެ. މާތް ﷲއަށް ބިރުވެތިވެ އެކަލާނގެ ޢަޛާބަށް ރައްކާތެރިވާށެވެ. އަދި ތިޔަބައިމީހުން ކުރާ ކަންކަން އެކަލާނގެ ބައްލަވައިވޮޑިގެން ވާކަން ދަންނާށެވެ."],["އޭ إيمان ވެއްޖެ މީސްތަކުންނޭވެ! اللَّه އަށް ތިޔަބައިމީހުން تقوى ވެރިވާށެވެ! އަދި، ތިޔަބައިމީހުން مؤمن ން ކަމުގައިވާނަމަ، رِبا ގެ ތެރެއިން ބާކީ (ލިބޭން) ހުރި އެއްޗެއް ތިޔަބައިމީހުން ދޫކޮށްލާށެވެ! (278)","އަދި ތިޔަބައިމީހުންނީ ޙަޤީޤަތުގައިވެސް މުއުމިނުން ކަމުގައި ވަނީނަމަ މީސްތަކުންގެ އަތުގައި ހުރި ތިޔަބައިމީހުންގެ ރިބާގެ ބާކީ ދޫކޮށްލާށެވެ."],["ފަހެ، ތިޔަބައިމީހުން (ނަށް أمر ވެވިގެންވާ ގޮތަށް) عمل ނުކޮށްފިނަމަ، اللَّه އާއި، އެކަލާނގެ رسول އާގެ حضرة ން ހަނގުރާމައެއް އަތުވެދާނެކަމަށް ތިޔަބައިމީހުން يقين ކޮށް ދެނެގަންނަ ހުށިކަމެވެ! ތިޔަބައިމީހުން (رِبا ދޫކޮށް) އެނބުރި رجوع ވެ توبة ވެއްޖެނަމަ ތިޔަބައިމީހުންގެ رأس المال ތައް، ފަހެ، ތިޔަބައިމީހުންނަށް ހުށްޓެވެ. (އިތުރުކޮށްގެން) ތިޔަބައިމީހުން އަނިޔާވެރި ނުވާ ގޮތުގައެވެ. އަދި، (އުނިވުމުން) ތިޔަބައިމީހުންނަށްވެސް އަނިޔާ ނުލިބޭ ގޮތުގައެވެ. (279)",'ތިޔަބައިމީހުން ރިބާ ދޫކޮށްނުލައިފިނަމަ، ﷲ އާއި އެކަލާނގެ ރަސޫލާ ﷺތިޔަބައިމީހުންނާ ހަނގުރާމަކުރައްވާނެ ކަން ތިޔަބައިމީހުން ދަންނާށެވެ. މިއާޔަތުގައި މިވަނީ "ހަނގުރާމަ އިޢުލާނު" ކުރައްވައިފައެވެ. ޖައްބާރުވަންތަ، މަތިވެރި ﷲއާއި ހަނގުރާމަކުރެވޭނީ ކާކަށް ހެއްޔެވެ؟ ތިޔަބައިމީހުން ތައުބާވެއްޖެނަމަ، ތިޔަބައިމީހުންނަށް، އިތުރުވީ ބަޔާ ނުލައި އަސްލު މުދާ ލިބޭނެއެވެ. ތިޔަބައިމީހުން އަނެކުންނަށް އަނިޔާ ނުކުރާ ގޮތުގައެވެ. އަދި ތިޔަބައިމީހުންގެ ޙައްޤު ގެއްލި ތިޔަބައިމީހުންނަށް ވެސް އަނިޔާ ނުލިބޭ ގޮތުގައެވެ.'],["އަދި، (ދަރަނިވެރިޔާއަކީ) އަތްމަތި ދަތި މީހަކު ކަމުގައިވާނަމަ، ފަހެ، (އެމީހާއަށް) ތަނަވަސްކަމެއް ލިބެންދެން (އޭނާއަށް) مهلة ދޭ ހުށިކަމެވެ! އަދި، ތިޔަބައިމީހުން (އެ ދަރަނީން) صدقات ކުރުން (އެބަހީ: އެ ދަރަނި މާފުކުރުން) ތިޔަބައިމީހުންނަށް ހެޔޮކަން ބޮޑެވެ. ތިޔަބައިމީހުންނަށް (އެކަން) އެނގޭ ކަމުގައި ވާނަމައެވެ. (280)","ދަރަނި ނަގާފައިވާ މީހާއީ އަތްމަތި ދަތި މީހެއްނަމަ، އޭނާއަށް ތަނަވަސްކަން ލިބޭންދެން ފުރުސަތުދޭން ޖެހޭނެއެވެ. އަދި އެބައިމީހުން ތިޔަބައިމީހުންނަށް ދޭން ހުރި އެއްޗެތީން ބައެއް މާފުކޮށްފިނަމަ، އެގޮތް ތިޔަބައިމީހުންނަށް މާ ހެޔޮކަން ބޮޑެވެ. މާތް ﷲގެ ޙަޟްރަތުގައި ތިޔަބައިމީހުންނަށް ހުރި މަތިވެރި އަޖުރު ތިޔަބައިމީހުންނަށް އެނގޭނެނަމައެވެ."],["އެދުވަހެއްގައި، اللَّه ގެ حضرة އަށް ތިޔަބައިމީހުން رجوع ކުރައްވާނޭ ދުވަހަކަށް، ތިޔަބައިމީހުން ރައްކާތެރިވެ ބިރުވެތިވާށެވެ! ދެން، ކޮންމެ نفس އަކަށްމެ، އެ نفس އެއް ހޯދި ކަމެއްގެ ޖަޒާ (އެދުވަހުން) ލިބޭނެތެވެ. އަދި، އެއުރެންނަށް ބޭއިންސާފެއް ނުކުރައްވާ ހުށްޓެވެ. (281)","އެދުވަހެއްގައި މާތް ﷲގެ ޙަޟްރަތަށް ތިޔަބައިމީހުން އެނބުރި ދާނޭ ބިރުވެރި، އުނދަގޫ ދުވަހަށް ބިރުވެތިވާށެވެ. އެދުވަހު ތިޔަބައިމީހުންގެ ވެރިރަސްކަލާނގެ ތިޔަބައިމީހުންގެ ޢަމަލުތަކަށް ތިޔަބައިމީހުންނަށް ޖަޒާ ދެއްވާނެއެވެ. ސަވާބެއް މަދުވެގެން ނުވަތަ ޢުޤޫބާތެއް އިތުރުވެގެންވެސް ތިޔަބައިމީހުންނަށް އަނިޔާ ނުކުރެވޭނެއެވެ. މިއީ ކީރިތި ޤުރްއާނުން އެންމެ ފަހަށް ބާވައިލެއްވުނު އާޔަތެވެ. މިއާޔަތުގައި މިވަނީ އެންމެ ޙިކްމަތްވަންތަ ރަސްކަލާނގެ ޙަޟްރަތުގައި ހިސާބު ބެލޭން ހުންނާނެ ދުވަސް ހަނދުމަކޮށްދެއްވައިފައެވެ. މިއާޔަތް ބާވައިލެއްވުމަށް ފަހު ރަސޫލުﷲ ދުނިޔޭގައި ހުންނެވީ ނުވަ ރެއެވެ. އެއަށް ފަހު އިތުރު އެކަލޭގެފާނު އެކަލޭގެފާނުގެ ވެރިރަސްކަލާނގެ ޙަޟްރަތަށް ދަތުރުކުރައްވައިފިއެވެ."],["އޭ إيمان ވެއްޖެ މީސްތަކުންނޭވެ! ކަނޑައެޅި އެނގިގެންވާ مدة އަކަށް، ތިޔަބައިމީހުން ދަރަންޏެއްގެ معاملة އެއް ކޮށްފިނަމަ، ފަހެ، އެ ދަރަންޏެއް ތިޔަބައިމީހުން ލިޔާށެވެ! އަދި، ތިޔަބައިމީހުންގެ މެދުގައި ލިޔާ މީހަކު عدل ވެރި ކަމާއެކު (އުނި އިތުރު ކުރުމެއް ނެތި، އެއުރެން އެއްބަސްވީގޮތަށް، އެ ދަރަނީގެ ލިޔުން) ލިޔާހުށި ކަމެވެ! ލިޔާ މީހަކު (ކިބައިން ލިޔެދިނުމަށް އެދިއްޖެނަމަ) އޭނާއަށް، اللَّه ލިޔަން އުނގަންނައިދެއްވި ފަދައިން ލިޔެދިނުމުން، އޭނާ منع ވެ ނުގަންނަހުށި ކަމެވެ! ފަހެ، އޭނާ ލިޔާހުށި ކަމެވެ! އަދި، އެމީހެއްގެ މައްޗަށް حق އޮތް މީހާ (އެބަހީ: ދަރަނިވެރިޔާ ލިޔަންވީ އެއްޗެއް ލިޔާ މީހާއަށް) ކިޔައިދޭހުށިކަމެވެ! އަދި، އޭނާގެ ވެރިރަސްކަލާނގެ ކަމުގައިވާ اللَّه އަށް، އޭނާ تقوى ވެރި ވާހުށިކަމެވެ! އަދި، އެއިން އެއްވެސް އެއްޗެއް އުނި ނުކުރާ ހުށިކަމެވެ! ފަހެ، އެމީހެއްގެ މައްޗަށް حق އޮތް މީހާއީ (އެބަހީ: ދަރަނިވެރިޔާއީ) ދޯދިޔާ މީހަކު ކަމުގައިވާނަމަ (އެބަހީ: ވިޔާނުދާ خرد ކޮށް إسراف ކޮށްއުޅޭ، އުޅުންގޯސް މީހަކު ކަމުގައިވާނަމަ) ނުވަތަ (ދަރަނިވެރިޔާއީ) ނިކަމެއްޗެއް ކަމުގައިވާނަމަ، (އެބަހީ: ކުޑަކުއްޖަކު، ނުވަތަ މޮޔައަކުފަދަ މީހަކު ކަމުގައިވާނަމަ) ނުވަތަ (ދަރަނިވެރިޔާއީ) އޭނާ އަމިއްލައަށް ކިޔައިދޭން ކުޅަދާނަކަން ލިބިގެންނުވާ މީހަކު ކަމުގައިވާނަމަ، ފަހެ، عدل ވެރިކަމާއެކު އޭނާގެ ولى ވެރިޔާ (އެ ދަރަނި ލިޔުމަށް) ކިޔައިދޭ ހުށިކަމެވެ! އަދި، (މިފަދަ ކަންކަމުގައި) ތިޔަބައިމީހުންގެ ފިރިހެނުންގެ ތެރެއިން ދެހެކިން ތިޔަބައިމީހުން ހެކިކުރާށެވެ! އެ ދެ ހެކިންނަކީ، ދެފިރިހެނުން ކަމުގައި ނުވިނަމަ ފަހެ، ހެކިންކުރެ ތިޔަބައިމީހުން ރުހޭ މީހުންގެ ތެރެއިން (އެބަހީ: عدل ވެރި مسلم ންގެ ތެރެއިން) ފިރިހެނަކާއި ދެ އަންހެނުންނެވެ. (އެއީ) އެ ދެ އަންހެނުންކުރެ އެކަކަށް (ހަނދާންނެތިވެ) މަގުއޮޅިދާނެ ކަމަށްޓަކައެވެ. ދެން، އެހިނދު އެ ދެ އަންހެނުންކުރެ އެކަކަށް، އަނެކަކު (އެކަން) ހަނދާންކޮށް ދިނުމަށްޓަކައެވެ. އަދި، ހެކިންނަށް ގޮވައިލައިފި ހިނދަކު އެއުރެން (އެކަމުން) މަނާވެ ނުގަންނަހުށިކަމެވެ! އަދި (އެ ދަރަނި) ކުޑަކަމުގައިވިޔަސް، ނުވަތަ ބޮޑު ކަމުގައިވިޔަސް އެ ދަރަނީގެ مدة އާ ހަމަޔަށް ލިޔުމަށް، ތިޔަބައިމީހުން ފޫހިނުވާށެވެ! އެގޮތަށް ލިޔުން، اللَّه ގެ حضرة ގައި عدل ވެރިކަން ބޮޑެވެ. އަދި، ހެކި ދިނުމަށް ސީދާކަން ބޮޑެވެ. އަދި، ތިޔަބައިމީހުންނަށް شك ނުވުން ގާތްކަން ބޮޑުވެސްމެއެވެ. ތިޔަބައިމީހުންގެ މެދުގައި، ވަގުތުން ހިންގާ ވިޔަފާރިއެއް ކަމުގައި ވުމުން މެނުވީއެވެ. ފަހެ، ތިޔަބައިމީހުން އެ ވިޔަފާރި ނުލިޔުމުގައި ތިޔަބައިމީހުންގެ މައްޗަކަށް ކުށެއް ނެތެވެ. އަދި، ތިޔަބައިމީހުން ވިޔަފާރިއެއް ކޮށްފިނަމަ، ތިޔަބައިމީހުން ހެކިކުރާށެވެ! އަދި، ލިޔާ މީހާއާއި ހެކިދޭ މީހާ (ދަރަނިވެރިޔާއަށާއި ދަރަނިދޭ މީހާއަށް) ގެއްލުންނުދޭހުށި ކަމެވެ! (ނުވަތަ، އެ ދެ މީހުންނަށްވެސް ގެއްލުމެއް ލިބިގެން ނުވާހުށްޓެވެ.) ތިޔަބައިމީހުން (ނަށް ނަހީކުރެއްވި ކަންތައް) ކުރާނަމަ، ފަހެ، ހަމަކަށަވަރުން، އެއީ، ތިޔަބައިމީހުންގެ ކިބައިގައިވާ (ނުކިޔަމަންތެރި) فاسق ކަމެކެވެ. ތިޔަބައިމީހުން، اللَّه އަށް تقوى ވެރިވާށެވެ! اللَّه، ތިޔަބައިމީހުންނަށް އުނގަންނައިދެއްވާނެއެވެ. اللَّه އީ، ކޮންމެކަމެއް މޮޅަށް ދެނެވޮޑިގެންވާ ރަސްކަލާނގެއެވެ. (282)","މިއާޔަތަކީ ދަރަނީގެ އާޔަތެވެ. މިއީ ޤުރްއާނުގައި އޮތް އެންމެ ދިގު އާޔަތެވެ. މިއާޔަތް ބާވައިލެއްވުނީ މާލީ ޙައްޤުތައް ކަނޑައަޅުއްވައި، މީސްތަކުންގެ މުދާ ނުޙައްޤުން ކެއުމުގެ ޖަރީމާގެ ބޮޑުކަން ބަޔާން ކުރެއްވުމަށެވެ. ތިޔަބައިމީހުންގެ އެއްވެސް މީހަކަށް މީހަކު ދަރަންޏެއް ދޭން އޮތިއްޔާ، ނުވަތަ ކަނޑައެޅޭ ވަކި މުއްދަތަކަށް ދަރަންޏަށް ވިޔަފާރިކުރާނަމަ، އެ ދަރަނި ލިޔާށެވެ. އޭގެ އިތުބާރާއި ޔަގީންކަން ބޮޑުކުރުމަށެވެ. ދަރަނި ލިޔާ މީހާ ވާންޖެހޭނީ، އޭނާ ލިޔާ އެއްޗަކަށް އަމާނާތްތެރި، އަދުލުވެރި، އިތުބާރު ހިފޭ މުސްލިމަކަށެވެ. ﴿وَلَا يَأْبَ كَاتِبٌ أَن يَكْتُبَ كَمَا عَلَّمَهُ ٱللَّهُ ۚ﴾ އަދި ލިޔާ އެއްވެސް މީހަކު އެއްބަސްވުންތައް ލިޔާން ޖެހޭގޮތަށް ލިއުމަށް ދެކޮޅު ނަހަދާށެވެ. ﴿فَلْيَكْتُبْ وَلْيُمْلِلِ ٱلَّذِى عَلَيْهِ ٱلْحَقُّ وَلْيَتَّقِ ٱللَّهَ رَبَّهُۥ وَلَا يَبْخَسْ مِنْهُ شَيْـًٔا ۚ﴾ އޭނާ އެއެއްބަސްވުން ލިޔާހުށިކަމެވެ. އަދި އޭނާއަށް ލިޔާންވާ އެއްޗެއް ކިޔައިދޭނީ އެމީހެއްގެ މައްޗަށް ދަރަނި އޮތް މީހާއެވެ. އޭނާއަކީ އޭނާގެ މައްޗަށް ހެކިދެވޭ މީހާއެވެ. އޭރުން މިލިޔުން ވާނީ އޭނާ އަމިއްލައަށްވާ އިޤްރާރަކަށެވެ. އޭނާ ޢާލަމްތަކުގެ ވެރިރަސްކަލާނގެ އަށް ބިރުވެތިވެ ހުންނާށެވެ. އަދި މީހެއްގެ ޙައްޤުން އެއްވެސް އެއްޗެއް އުނިނުކުރާހުށިކަމެވެ. ﴿فَإِن كَانَ ٱلَّذِى عَلَيْهِ ٱلْحَقُّ سَفِيهًا أَوْ ضَعِيفًا أَوْ لَا يَسْتَطِيعُ أَن يُمِلَّ هُوَ فَلْيُمْلِلْ وَلِيُّهُۥ بِٱلْعَدْلِ ۚ﴾ އެމީހެއްގެ މައްޗަށް ދަރަނި އޮތް މީހާއީ ބުއްދި ހަމަނުޖެހޭ މޮޔައެއް، ކުޑަކުއްޖެއް، މުސްކުޅިއެއް، ނުވަތަ ވާހަކަނުދެއްކޭ މަންމަނެއް ނަމަ އޭނާ ލިޔާންވާ އެއްޗެއް އޭނާގެ ފަރާތުން ކިޔައިދޭނީ އޭނާގެ ވާރުތަވެރިޔާއެވެ. އެއްވެސް އުނި އިތުރަކާ ނުލައެވެ. ﴿وَٱسْتَشْهِدُوا۟ شَهِيدَيْنِ مِن رِّجَالِكُمْ ۖ فَإِن لَّمْ يَكُونَا رَجُلَيْنِ فَرَجُلٌ وَٱمْرَأَتَانِ مِمَّن تَرْضَوْنَ مِنَ ٱلشُّهَدَآءِ﴾ ދަރަނީގެ އެއްބަސްވުމުގެ އިތުބާރު ބޮޑުކުރުމަށް ޓަކައި، އެއެއްބަސްވުމަށް ހެކިވާނޭ ހެކީންގެ ގޮތުގައި ޢަދުލުވެރި ދެ ފިރިހެނުން ހޯދާށެވެ. ދެ ފިރިހެނުން ނުލިބުނު ނަމަ އިތުބާރު ކުރެވޭ އަމާނާތްތެރީންގެ ތެރެއިން ފިރިހެނަކާއި ދެއަންހެނުން ހޯދާށެވެ. ﴿أَن تَضِلَّ إِحْدَىٰهُمَا فَتُذَكِّرَ إِحْدَىٰهُمَا ٱلْأُخْرَىٰ ۚ﴾ މިތާނގައި މިވަނީ ފިރިހެނެއްގެ ބަދަލުގައި ދެއަންހެނުން ހޯދާން ޝަރުޠުކުރެއްވި ސަބަބު ބަޔާން ކުރައްވައިފައެވެ. އެއީ އޭގެ ތެރެއިން އެކަކު މައްސަލަ ހަނދާންނެތިއްޖެއްޔާ އަނެކަކު އޭނާއަށް ހަނދާންކޮށްދިނުމަށެވެ. އެއީ، ހަނދާން ނެތުމަކީ އަންހެނުންގެ ޠަބީޢަތުގައި ހުންނަ ކަމަކަށް ވާތީއެވެ. ޚާއްޞަކޮށް މާލީ މައްސަލަތަކުގައެވެ. އެއީ ޚާއްޞަކޮށް ފިރިހެނުންގެ ދާއިރާއަކަށް ވާތީއެވެ. އެއްގޮތަކަށްވެސް އަންހެނާގެ ކަރާމާތަށް އުނިކަމެއް ގެންނާކަށް ނޫނެވެ. ﴿وَلَا يَأْبَ ٱلشُّهَدَآءُ إِذَا مَا دُعُوا۟ ۚ﴾ ހެކިވެރީންނަށް ހެކިބަސް ދިނުމަށް ގޮވައިލެވިއްޖެއްޔާ، އެމީހުން އެކަމަށް އިންކާރު ނުކުރާހުށިކަމެވެ. ޙައްޤުތަކެއް ގެއްލިގެން ދިޔަނުދިނުމަށެވެ. ﴿وَلَا تَسْـَٔمُوٓا۟ أَن تَكْتُبُوهُ صَغِيرًا أَوْ كَبِيرًا إِلَىٰٓ أَجَلِهِۦ ۚ﴾ އަދި ދަރަނި ކުޑަކަމުގައި ވިޔަސް ނުވަތަ ބޮޑުކަމުގައި ވިޔަސް އަދި މަދުކަމުގައި ވިޔަސް ނުވަތަ ގިނަކަމުގައި ވިޔަސް އެދަރަނީގެ މުއްދަތާ ހަމައަށް ލިއުމަށް ތިޔަބައިމީހުން ފޫހިނުވާށެވެ. ﴿ذَ‌ٰلِكُمْ أَقْسَطُ عِندَ ٱللَّهِ وَأَقْوَمُ لِلشَّهَـٰدَةِ وَأَدْنَىٰٓ أَلَّا تَرْتَابُوٓا۟ ۖ﴾ އެގޮތަށް ލިއުން މާތް ﷲގެ ޙަޟްރަތުގައި މާ އިންސާފުވެރިކަން ބޮޑެވެ. އަދި ހެކިބަސް ހަނދާން ނެތުނަސް. ހެކިބަހުގެ ސާބިތުކަން ބޮޑެވެ. އެއީ، ހެކިބަހަކީ ވެސް ހަނދާން ނެތުން އެކަށީގެންވާ އެއްޗަކަށް ވާތީއެވެ. އަދި ދަރަނީގެ މިންވަރާއި މުއްދަތާ މެދު ތިޔަބައިމީހުން ޝައްކު ނުކުރުންވެސް މާ ގާތެވެ. ﴿إِلَّآ أَن تَكُونَ تِجَـٰرَةً حَاضِرَةً تُدِيرُونَهَا بَيْنَكُمْ فَلَيْسَ عَلَيْكُمْ جُنَاحٌ أَلَّا تَكْتُبُوهَا ۗ﴾ ވިޔަފާރީގެ މުޢާމަލާތަކީ ވަގުތުން ފައިސާދީފައި، ވަގުތުން އަގު އަތުލައިގެން ތިޔަބައިމީހުންގެ މެދުގައި ހިނގާ މުޢާމަލާތެއް ނަމަ، ނުލިއުނަސް ތިޔަބައިމީހުންގެ މައްޗަށް ފާފައެއް ނެތެވެ. އަދި އެއީ އެއްވެސް މައްސަލައެއް އޮތް ކަމެއް ނޫނެވެ. އެއްވެސް ފަރާތެއްގެ ޙައްޤެ ގެއްލި، އެއްވެސް މީހަކު އެ މުޢަމަލާތަށް އިންކާރުކުރުމުގެ ފުރުސަތު ނެތީމައެވެ. ﴿وَأَشْهِدُوٓا۟ إِذَا تَبَايَعْتُمْ ۚ وَلَا يُضَآرَّ كَاتِبٌ وَلَا شَهِيدٌ ۚ﴾ އަދި ތިޔަބައިމީހުން ކުރާ ވިޔަފާރީގައި ހެކީން ބޭނުން ކުރާށެވެ. ޚާއްޞަކޮށް މިލިއަނުން ހިންގާ ފިހާރަތަކާއި، ގެތައް ވިއްކުން ފަދަ ބޮޑެތި މުޢާމަލާތްތަކުގައެވެ. އެއްވެސް ފަރާތަކުން ދެކޮޅު ހަދައި އިންކާރު ކުރުމުގެ ފުރުޞަތު ނުދިނުމަށް ޓަކައެވެ. އަދި ލިޔާ މީހާއަށާއި ހެކިވެރިއަކަށް ވެސް އަނިޔާ ނުކުރާހުށިކަމެވެ. މިސާލަކަށް ދަތުރު ޚަރަދު ނުދީ އެހެން ރަށަކަން ދާން ބުނުމާއި، އޭނާ ކުރާ މަސައްކަތް ދޫކޮށްލައިފައި ހެކިބަސް ދިނުމަށް އަންނާން ބުނުން ކަހަލަ ކަމަކުންނެވެ. އެގޮތަށް ހެދުމުގެ ބަދަލުގައި އޭނާ އަށް މާތްކޮށް ހިތައި އޭނާގެ ހުސް ވަގުތުގައި އަންނާން ބުނެވިދާނެއެވެ. ﴿وَإِن تَفْعَلُوا۟ فَإِنَّهُۥ فُسُوقٌۢ بِكُمْ﴾ ތިޔަބައިމީހުންނަށް ނަހީކުރެވިފައިވާ ކަންތައް ތިޔަބައިމީހުން ކޮށްފިނަމަ ތިޔަބައިމީހުންގެ ވެރިރަސްކަލާނގެއަށް ތިޔަބައިމީހުން އުރެދުނީއެވެ. އަދި، މާތް ﷲގެ އަމުރާއި ޚިލާފުވެ، ސީދާ މަގުން އެއްކިބާވީތީ ތިޔަބައިމީހުން ފާސިޤުންނަށް ވީއެވެ. ﴿وَٱتَّقُوا۟ ٱللَّهَ ۖ وَيُعَلِّمُكُمُ ٱللَّهُ ۗ وَٱللَّهُ بِكُلِّ شَىْءٍ عَلِيمٌ﴾ ތިޔަބައިމީހުން ﷲ އަށް ބިރުވެތިވެ އެކަލާނގެ ކަނޑައަޅުއްވައިފައިވާ ޙައްދުން ބޭރުނުވާށެވެ. އެކަލާނގެ ތިޔަބައިމީހުންނަށް ފައިދާ ހުރި، އަދި ތިޔަބައިމީހުންގެ މަސްލަޙަތު ހުރި ގޮތް ހޯދައިދޭ ޢިލްމު ދެއްވާނެއެވެ. އަޅުތަކުންނަށް ފައިދާހުރި ގޮތް އެންމެ މޮޅަށް ދެނެވޮޑިގަންނަވަނީ މާތް ﷲ އެވެ. މާތް ﷲ އެކަލާނގެ އަޅުތަކުންނަށް ހާދަހާ އޯގާތެރިއެވެ! އެކަލާނގެ އެންމެ ދިގު އާޔަތް ބާވައިލެއްވީ އެބައިމީހުންނަށް ދުނިޔަވީ ގޮތުން ފައިދާ ހުރި ގޮތް ހޯދައިދޭ މާލީ ޙައްޤުތަކާ ގުޅޭ ޙުކުމްތައް ބަޔާންކުރެއްވުމަށެވެ. އަނިޔާވެރިކަމާއި، ޙައްޤުތަކަށް އަރައިގަތުން ނެތިކޮށްލެއްވުމަށެވެ."],["ތިޔަބައިމީހުން (ދަރަނީގެ معاملة އެއް ކުރާހިނދު) ދަތުރެއްގެ މަތީގައިވެފައި ލިޔާނެ މީހަކު ތިޔަބައިމީހުންނަށް ނުލިބުނުނަމަ، ފަހެ، އަތުގައި ބާއްވާ رهن އެއް ދޭހުށިކަމެވެ! ފަހެ، ތިޔަބައިމީހުންކުރެ އެކަކު އަނެކަކާ أمانة އެއް حوال ކޮށްފިނަމަ، ފަހެ، އެ أمانة އާ حوال ވި މީހާ، އޭނާގެ أمانة ރައްދުކުރާ ހުށިކަމެވެ! އަދި، އޭނާގެ ވެރިރަސްކަލާނގެ ކަމުގައިވާ اللَّه އަށް، އޭނާ تقوى ވެރިވާހުށިކަމެވެ! އަދި ތިޔަބައިމީހުން ހެކިބަސް ވަންހަނާ ނުކުރާހުށިކަމެވެ! އެކަން ވަންހަނާކުރާ މީހާ (ދަންނާށެވެ!) ފަހެ، ހަމަކަށަވަރުން، އޭނާއީ، އޭނާގެ ހިތް ފާފަވެރިވެގެންވާ މީހެކެވެ. اللَّه އީ، ތިޔަބައިމީހުންކުރާ ކަންތައް މޮޅަށް ދެނެވޮޑިގެންވާ ރަސްކަލާނގެއެވެ. (283)",'ތިޔަބައިމީހުން ދަތުރު މަތީ ތިބެ، ކަނޑައެޅޭ ވަކި މުއްދަތަކަށް ދަރަންޏެއް ނަގާން ބޭނުންވި ހިނދު، ދަރަނީގެ އެއްބަސްވުން ލިޔާނެ މީހަކު ތިޔަބައިމީހުންނަށް ނުލިބުނުނަމަ، އެއްބަސްވުން ލިޔުމުގެ ބަދަލުގައި ނެގި ދަރަނީގެ އިތުބާރު ދެމެހެއްޓުމަށް ޓަކައި، މުދަލުން ނުވަތަ ގަހަނާއިން ވިޔަސް އެއްޗެއް ރަހުނުގެ ގޮތުގައި ބަހައްޓާށެވެ. ﴿فَإِنْ أَمِنَ بَعْضُكُم بَعْضًا فَلْيُؤَدِّ ٱلَّذِى ٱؤْتُمِنَ أَمَـٰنَتَهُۥ وَلْيَتَّقِ ٱللَّهَ رَبَّهُۥ ۗ﴾ ދަރަނި ދޭ މީހާއަށް ދަރަނި ނެގި މީހާގެ އަމާނާތްތެރިކަމާމެދު އިތުބާރުކުރެވި، އޭނާގެ އަތުން ރަހުނުގެ ގޮތުގައި އެއްޗެއް ނުހޯދިޔަސް، ދަރަނި ނެގި މީހާ އެދަރަނި އަދާކުރާށެވެ. އަދި ޙައްޤުތަކަށް ރައްކާތެރިވުމުގައި މާތް ﷲއަށް ބިރުވެތިވާށެވެ. عَنْ أَبِي هُرَيْرَةَ، قَالَ قَالَ النَّبِيُّ صلى الله عليه وسلم ‏ "‏ أَدِّ الأَمَانَةَ إِلَى مَنِ ائْتَمَنَكَ وَلاَ تَخُنْ مَنْ خَانَكَ ‏"‏ ‏. (جامع الترمذي، كتاب البيوع عن رسول الله صلى الله عليه وسلم)‏ (އަބޫހުރައިރާ ގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ނަބިއްޔާ ﷺ ޙަދީޘުކުރެއްވިއެވެ. ”ތިބާއާ އަމާނާތެއް ޙަވާލުކުރި މީހަކަށް އެއަމާނާތް ރައްދުކުރާށެވެ. އަދި ތިބާއަށް ޚިޔާނާތްތެރިވީ މީހަކަށް ޚިޔާނާތްތެރި ނުވާށެވެ.“) (ޖާމިޢުއްތިރްމިޛީ، ޙަދީޘު: 1264) ﴿وَلَا تَكْتُمُوا۟ ٱلشَّهَـٰدَةَ ۚ وَمَن يَكْتُمْهَا فَإِنَّهُۥٓ ءَاثِمٌ قَلْبُهُۥ﴾ ހެކިވެރިވުމަށް ތިޔަބައިމީހުންނަށް ގޮވައިލެވިއްޖެނަމަ ހެކިވެރިވާށެވެ. އަދި ހެކިބަހުން އެއްވެސް އެއްޗެއް ނުފޮރުވާށެވެ. އެހެނީ، ހެކިބަސް ފޮރުވުމަކީ ހިތް ޚިޔާނާތްތެރި ކޮށްލާ، އެހިތުގެވެރިޔާ ފާފަވެރިއަކަށް ހަދާ، ބޮޑުވެގެންވާ ފާފައެކެވެ. ހިތުގެ ވާހަކަ ޚާއްޞަކޮށް ގެންނެވީ ހިތަކީ އެހެން ހުރިހާ ގުނަވަންތަކުގެ މައްޗަށް ވެރިކަންކުރާ ގުނަވަނަށް ވާތީއެވެ. ހިތް އިސްލާހު ވެއްޖެނަމަ މުޅި ހަށިގަނޑު އިސްލާހުވެދެއެވެ. އަދި ހިތް ފަސާދަވެއްޖެނަމަ މުޅި ހަށިގަނޑު ފަސާދަވެދެއެވެ. ﴿وَٱللَّهُ بِمَا تَعْمَلُونَ عَلِيمٌ﴾ ތިޔަބައިމީހުން ކުރާ ކޮންމެ ކަމެއް މާތް ﷲ މޮޅަށް ދެނެވޮޑިގަންނަވައެވެ. އަޅުތަކުންގެ ޢަމަލުތަކުގެ ތެރެއިން އެއްވެސް ކަމެއް އެކަލާނގެއަށް ވަންހަނާ ވެގެން ނުވެއެވެ. އެޢަމަލުތަކަށް އެކަލާނގެ ތިޔަބައިމީހުންނަށް ޖަޒާދެއްވާނެއެވެ.'],["އުޑުތަކުގައިވާހާ އެއްޗަކާއި، ބިމުގައިވާހާ އެއްޗެއް މިލްކުވެގެންވަނީ اللَّه އަށެވެ. ތިޔަބައިމީހުންގެ نفس ތަކުގައިވާ އެއްޗެއް، ތިޔަބައިމީހުން ފާޅުކުޅަޔަސް، ނުވަތަ އެކަން ތިޔަބައިމީހުން ސިއްރު ކުޅަޔަސް އެކަމާމެދު، اللَّه، ތިޔަބައިމީހުންނާ (سؤال ކުރައްވައި) حساب ބައްލަވާނެއެވެ. ދެން، އެކަލާނގެ އިރާދަކުރައްވާ މީހަކަށް ފާފަފުއްސަވާނެއެވެ. އަދި އެކަލާނގެ އިރާދަކުރައްވާ މީހަކަށް عذاب ދެއްވާނެއެވެ. اللَّه އީ، ކޮންމެ ކަމެއްގެ މައްޗަށް ކުޅަދުންވަންތަ ރަސްކަލާނގެއެވެ. (284)","ކައުނުގައިވާ ހުރިހާ އެއްޗެއް ވަނީ މާތް ﷲއަށެވެ. ޚަލްޤުކުރެއްވުމާއި، މިލްކުކުރެއްވުމާ، ހުރިހާ ކަމެއް ހިންގަވައި ބެލެހެއްޓެވުމުގައެވެ. އެއްވެސް ފަރާތެއް އެއްވެސް ގޮތަކުން އެކަލާނގެއާ ބައިވެރިވުމެއް ނެތެވެ. ތިޔަބައިމީހުންގެ ނަފުސުތަކުގައިވާ ނުބައިކަން ތިޔަބައިމީހުން ފާޅުކުރިއަސް ނުވަތަ ސިއްރުކުރިއަސް، މާތް ﷲ ދެނެވޮޑިގެން ވެއެވެ. އެކަލާނގެ ތިޔަބައިމީހުންނަށް އޭގެ ޖަޒާ ދެއްވާނެއެވެ. މާތް ﷲ ގެ އިރާދަފުޅާއި ޙިކްމަތާ އެއްގޮތްވާ ގޮތުގެ މަތީން އެކަލާނގެ އިރާދަކުރައްވާ ފަރާތަކަށް ފާފަ ފުއްސަވައިދެއްވައެވެ. އަދި އިރާދަކުރައްވާ ފަރާތަކަށް ޢުޤޫބާތް ދެއްވައެވެ. އެކަލާނގެއީ ކޮންމެ ކަމަކަށް ކުޅަދުންވަންތަ ރަސްކަލާނގެއެވެ. އެކަލާނގެ ކުރައްވާ ކަމަކާ ސުވާލުކުރެވޭނޭ ފަރާތެއް ނުވެއެވެ."],["رسول އާއަށް، އެކަލޭގެފާނުގެ ވެރިރަސްކަލާނގެ حضرة ން ބާވައިލެއްވި އެއްޗަކަށް (އެބަހީ: ކީރިތި قرآن އަށް) رسول އާއާއި مؤمن ން إيمان ވިއެވެ. އެ އެންމެންމެ اللَّه އާއި، އެކަލާނގެ ملائكة ންނާއި، އެކަލާނގެ (ބާވައިލެއްވި) ފޮތްތަކާއި، އެކަލާނގެ ފޮނުއްވި رسول ންނަށް إيمان ވިއެވެ. (އެއުރެން ބުނެތެވެ.) ތިމަންމެން، އެކަލާނގެ رسول ންގެ ތެރެއިން އެކަކާމެދުވެސް ތަފާތެއް ނުކުރަމުއެވެ. އަދި، އެއުރެން ބުނޫއެވެ. ތިމަންމެން އަހައި ކިޔަމަންވެއްޖައީމުއެވެ. އަޅަމެންގެ ވެރިރަސްކަލާކޯއެވެ! އަޅަމެންގެ ފާފަފުއްސަވައިފާނދޭވެއެވެ! އަދި، އެނބުރި ދިއުންވަނީ، އިބަރަސްކަލާނގެ حضرة އަށެވެ. (285)","ޤުރްއާނާއި ވަޙީގެ ސިފައިގައި ރަސޫލާ ﷺ ގެ މައްޗަށް ބާވައިލެއްވުނު ތަކެތި އެކަލޭގެފާނު ތެދުކުރައްވައި ޤަބޫލުކުރެއްވިއެވެ. އަދި އެކަލޭގެފާނާއެކު ތަޤްވާވެރި މުއުމިނުންވެސް ޤަބޫލުކުރިއެވެ. އެއެންމެން (ރަސޫލާ ﷺ އާއި މުއުމިނުން) ﷲގެ އެއްކައުވަންތަކަން ތެދުކޮށް ޤަބޫލުކޮށް، އެކަލާނގެ މަލާއިކަތުންނާއި، ހުރިހާ ފޮތްތަކާއި، ރަސޫލުބޭކަލުންނަށް އީމާންވިއެވެ. ﴿لَا نُفَرِّقُ بَيْنَ أَحَدٍ مِّن رُّسُلِهِۦ ۚ﴾ އެއެންމެން ބުނާ ޙާލުއެވެ. ތިމަންމެންނީ ޔަހޫދީންނާއި ނަޞާރާއިން ހެދިފަދައިން ބައެއް ރަސޫލުބޭކަލުންނަށް އީމާންވެފައި، އަނެއްބައި ރަސޫލުބޭކަލުންނަށް ކާފިރުވާ ބައެއް ނޫނެވެ. ތިމަންމެން އެއްވެސް ތަފާތުކުރުމެއް ނެތި ހުރިހާ ރަސޫލުބޭކަލުންނަށް އީމާންވަމުއެވެ. ފަހެ، ޔަހޫދީން ވަނީ މޫސާ عليه السلام ގެ ރަސޫލުކަން ޤަބޫލުކޮށް ޢީސާ عليه السلام އާއި މުޙައްމަދު ﷺ ގެ ރަސޫލުކަމަށް ކާފިރުވެފައެވެ. ނަޞާރާއިން ވަނީ ޢީސާ عليه السلام ގެ ރަސޫލުކަން ޤަބޫލުކޮށް، މުޙައްމަދު ﷺ ގެ ރަސޫލުކަމަށް ކާފިރުވެފައެވެ. ހުރިހާ އަހުލުކިތާބީން ވަނީ ހިދާޔަތާއި ދުރުވެ މަގުފުރެދުމުގެ ތެރޭގައެވެ. ﴿وَقَالُوا۟ سَمِعْنَا وَأَطَعْنَا ۖ غُفْرَانَكَ رَبَّنَا وَإِلَيْكَ ٱلْمَصِيرُ﴾ އަދި މުޙައްމަދު ﷺ އަށް އީމާންވީ މީހުން ދެންނެވިއެވެ. އަޅަމެން އިބަރަސްކަލާނގެ ދަޢުވަތު އަޑުއަހައިފީމެވެ. އަޅަމެން އިބަރަސްކަލާނގެ އަމުރަށް ކިޔަމަންވެއްޖައީމެވެ. އަދި އަޅަމެން އިބަރަސްކަލާނގެ ފޮނުއްވި ހުރިހާ ރަސޫލުބޭކަލުންނަށް އީމާންވަމުއެވެ. އެހެންކަމުން، އިބަރަސްކަލާނގެ އަޅަމެންގެ ހުރިހާ ފާފަ ފުއްސަވައިދެއްވުން އެދި އަޅަމެން އިބަރަސްކަލާނގެ ޙަޟްރަތުގައި ދަންނަވަމުއެވެ. އަޅަމެންގެ ޙިސާބު ބައްލަވައި، ޖަޒާދެއްވުމަށް އަޅަމެން އެނބުރި ދާންޖެހެނީ ހަމަ އިބަރަސްކަލާނގެ ޙަޟްރަތަށެވެ. މިއާޔަތުގައި މާތް ﷲ އެވަނީ ރަސޫލާ ﷺ އާއި އެކަލޭގެފާނަށް ތަބަޢަވީ މުއުމިނުންގެ އީމާންކަން ޞައްޙަކަމާއި، އެބައިމީހުންނަށް ރަޙްމާނުވަންތަ ރަސްކަލާނގެ ރުހިވޮޑިގަންނަވާކަމަށް ހެކިވެވޮޑިގެންފައެވެ."],["اللَّه، އެއްވެސް نفس އަކަށް، އެ نفس އަކަށް ކުޅަދާނަވެގެންވާ ކަމަކަށް މެނުވީ تكليف އެއް ނުޖައްސަވައެވެ. އެ نفس އެއް ހޯދި ހެޔޮކަމެއް (ގެ ثواب) އެ نفس އަކަށް ވެއެވެ. އަދި، އެ نفس އެއް ހޯދި ނުބައިކަމެއް (ގެ عقاب) އެ نفس އެއްގެ މައްޗަށްވެއެވެ. އަޅަމެންގެ ވެރިރަސްކަލާކޮ! އަޅަމެން ހަނދާންނެތިއްޖެނަމަ، ނުވަތަ، قصد އެއްނެތި އަޅަމެންނަށް ކުށެއް ވެވިއްޖެނަމަ (އެކަމަށް) އަޅަމެންނަށް عقوبات ނުދެއްވާނދޭވެ! އަޅަމެންގެ ވެރިރަސްކަލާކޮ! އަޅަމެންގެ ކުރިންތިބި މީހުންނަށް އުފުލުމަށް ޖެއްސެވިފަދަ ބުރަކަމެއް އަޅަމެން އުފުލުމަށް ނުޖައްސަވާނދޭވެ! އަޅަމެންގެ ވެރިރަސްކަލާކޮ! އަޅަމެންނަށް އެކަމަކަށް ކުޅަދާނަވެގެން ނުވާކަމެއް އުފުލުމަށް އަޅަމެންނަށް ނުޖައްސަވާނދޭވެ! އަދި، އަޅަމެންނަށް عفو ކުރައްވާނދޭވެ! އަދި، އަޅަމެންނަށް ފާފަފުއްސަވާނދޭވެ! އަދި، އަޅަމެންނަށް رحمة ލައްވާނދޭވެ! އިބަރަސްކަލާނގެއީ އަޅަމެންގެ އެހީތެރިވަންތަ ރަސްކަލާނގެއެވެ. ފަހެ، كافر ވެގެންވާ قوم ގެ މައްޗަށް އަޅަމެންނަށް نصر ދެއްވާނދޭވެ! (286)",'މާތް ﷲ އެއްވެސް މީހަކަށް އެމީހަކަށް ނުއުފުލޭ ވަރުގެ ބުރައެއް ނުޖައްސަވައެވެ. އަދި ކިއެއްތަ، އެކަލާނގެ ކޮންމެ މީހަކަށް ވެސް ތަކުލީފު ޖައްސަވަނީ އެމީހަކާ އެކަށީގެންވާ ވަރަށެވެ. ކޮންމެ ނަފުސަކަށް ވެސް އެނަފުސެއް ކުޅަ ހެޔޮކަމަކަށް ހެޔޮ ޖަޒާ، އަދި ކުޅަ ނުބައިކަމަކަށް ޢުޤޫބާތް ލިބޭނެއެވެ. ﴿رَبَّنَا لَا تُؤَاخِذْنَآ إِن نَّسِينَآ أَوْ أَخْطَأْنَا﴾ އެބައިމީހުން މާތް ﷲއަށް ދުޢާ ދަންނަވަމުން ބުނެއެވެ، އަޅަމެންގެ ވެރިރަސްކަލާކޮ! އަޅަމެންނަށް ހަނދާންނެތިގެންނާއި، އޮޅިގެން ކުރެވޭ ކަންކަމަށް އިބަރަސްކަލާނގެ އަޅަމެނަށް ޢަޛާބު ނުދެއްވާނދޭވެ! ﴿رَبَّنَا وَلَا تَحْمِلْ عَلَيْنَآ إِصْرًا كَمَا حَمَلْتَهُۥ عَلَى ٱلَّذِينَ مِن قَبْلِنَا﴾ އަޅަމެންގެ ވެރިރަސްކަލާކޮ! އަޅަމެންގެ ކުރީން އައި އުއްމަތްތަކަށް ޖެއްސެވި ފަދައިން، އަޅަމެންނަށް ކުޅަދާނަ ނުވާވަރުގެ ތަކްލީފު އަޅަމެންނަށް ނުޖައްސަވާނދޭވެ! ﴿رَبَّنَا وَلَا تُحَمِّلْنَا مَا لَا طَاقَةَ لَنَا بِهِۦ ۖ﴾ އަޅަމެންގެ ވެރިރަސްކަލާކޮ! އިންސާނުންނަށް ނުއުފުލޭވަރުގެ މުޞީބާތްތަކާ، ދަތި އުނދަގޫ ތަކާ، ތަކުލީފުތައް އަޅަމެންނަށް ނުޖައްސަވާނދޭވެ! ﴿وَٱعْفُ عَنَّا وَٱغْفِرْ لَنَا وَٱرْحَمْنَآ ۚ﴾ އަޅަމެންނަށް ކުރެވިފައިވާ ފާފަތައް އަޅަމެންނަށް ފުއްސަވައިދެއްވާނދޭވެ! އަދި އަޅަމެންގެ ޢައިބުތައް ފޮރުއްވައި، ޤިޔާމަތް ދުވަހު އަޅަމެން ފަޟީޙަތް ނުކުރައްވާނދޭވެ! އަދި ހުރިހާ އެއްޗަކަށް ތަނަވަސް ވެގެންވާ އިބަރަސްކަލާނގެ ރަޙްމަތުން އަޅަމެންނަށް ރަޙްމަތް ލައްވާނދޭވެ! އިބަރަސްކަލާނގެއީ އަޅަމެންގެ ވެރިރަސްކަލާނގެއެވެ. އަޅަމެންނަށް ނަޞްރުދެއްވާ، އަޅަމެންގެ ހުރިހާ ކަމެއް ބަލަހައްޓަވާ ރަސްކަލާނގެއެވެ. އަޅަމެންނީ އިބަރަސްކަލާނގެ ނިކަމެތި އަޅުންނީމުއެވެ. ﴿أَنتَ مَوْلَىٰنَا فَٱنصُرْنَا عَلَى ٱلْقَوْمِ ٱلْكَـٰفِرِينَ﴾ ބުދަށް އަޅުކަންކުރާ ކާފިރުންނާއި، ދީނުގެ ދުޝްމަނުންނާއި، ރަސޫލުބޭކަލުންގެ ރަސޫލުކަން ދޮގުކުޅަ މީހުން ހިމެނޭހެން، އަޅަމެންގެ ދުޝްމަނުންގެ މައްޗަށް އަޅަމެންނަށް ނަޞްރުދެއްވާނދޭވެ! \n ޞަޙީޙު މުސްލިމްގައި ރިވާވެގެން ވެއެވެ. "لَمَّا نَزَلَتْ عَلَى رَسُولِ اللَّهِ صلى الله عليه وسلم ﴿لِّلَّهِ مَا فِى ٱلسَّمَـٰوَ‌ٰتِ وَمَا فِى ٱلْأَرْضِ ۗ وَإِن تُبْدُوا۟ مَا فِىٓ أَنفُسِكُمْ أَوْ تُخْفُوهُ يُحَاسِبْكُم بِهِ ٱللَّهُ ۖ فَيَغْفِرُ لِمَن يَشَآءُ وَيُعَذِّبُ مَن يَشَآءُ ۗ وَٱللَّهُ عَلَىٰ كُلِّ شَىْءٍ قَدِيرٌ﴾ قَالَ فَاشْتَدَّ ذَلِكَ عَلَى أَصْحَابِ رَسُولِ اللَّهِ صلى الله عليه وسلم فَأَتَوْا رَسُولَ اللَّهِ صلى الله عليه وسلم ثُمَّ بَرَكُوا عَلَى الرُّكَبِ فَقَالُوا أَىْ رَسُولَ اللَّهِ كُلِّفْنَا مِنَ الأَعْمَالِ مَا نُطِيقُ الصَّلاَةُ وَالصِّيَامُ وَالْجِهَادُ وَالصَّدَقَةُ وَقَدْ أُنْزِلَتْ عَلَيْكَ هَذِهِ الآيَةُ وَلاَ نُطِيقُهَا ‏.‏ قَالَ رَسُولُ اللَّهِ صلى الله عليه وسلم ‏"‏ أَتُرِيدُونَ أَنْ تَقُولُوا كَمَا قَالَ أَهْلُ الْكِتَابَيْنِ مِنْ قَبْلِكُمْ سَمِعْنَا وَعَصَيْنَا بَلْ قُولُوا سَمِعْنَا وَأَطَعْنَا غُفْرَانَكَ رَبَّنَا وَإِلَيْكَ الْمَصِيرُ ‏"‏ ‏.‏ قَالُوا سَمِعْنَا وَأَطَعْنَا غُفْرَانَكَ رَبَّنَا وَإِلَيْكَ الْمَصِيرُ ‏.‏ فَلَمَّا اقْتَرَأَهَا الْقَوْمُ ذَلَّتْ بِهَا أَلْسِنَتُهُمْ فَأَنْزَلَ اللَّهُ فِي إِثْرِهَا ﴿ءَامَنَ ٱلرَّسُولُ بِمَآ أُنزِلَ إِلَيْهِ مِن رَّبِّهِۦ وَٱلْمُؤْمِنُونَ ۚ كُلٌّ ءَامَنَ بِٱللَّهِ وَمَلَـٰٓئِكَتِهِۦ وَكُتُبِهِۦ وَرُسُلِهِۦ لَا نُفَرِّقُ بَيْنَ أَحَدٍ مِّن رُّسُلِهِۦ ۚ وَقَالُوا۟ سَمِعْنَا وَأَطَعْنَا ۖ غُفْرَانَكَ رَبَّنَا وَإِلَيْكَ ٱلْمَصِيرُ ﴾ فَلَمَّا فَعَلُوا ذَلِكَ نَسَخَهَا اللَّهُ تَعَالَى فَأَنْزَلَ اللَّهُ عَزَّ وَجَلَّ ﴿لَا يُكَلِّفُ ٱللَّهُ نَفْسًا إِلَّا وُسْعَهَا ۚ لَهَا مَا كَسَبَتْ وَعَلَيْهَا مَا ٱكْتَسَبَتْ ۗ رَبَّنَا لَا تُؤَاخِذْنَآ إِن نَّسِينَآ أَوْ أَخْطَأْنَا ۚ﴾" (صحيح مسلم، كتاب الإيمان، باب أنّه سبحانه لم يكلِّف إلا ما يطاق)‏ ( ﴿لِّلَّهِ مَا فِى ٱلسَّمَـٰوَ‌ٰتِ وَمَا فِى ٱلْأَرْضِ ۗ وَإِن تُبْدُوا۟ مَا فِىٓ أَنفُسِكُمْ أَوْ تُخْفُوهُ يُحَاسِبْكُم بِهِ ٱللَّهُ ۖ فَيَغْفِرُ لِمَن يَشَآءُ وَيُعَذِّبُ مَن يَشَآءُ ۗ وَٱللَّهُ عَلَىٰ كُلِّ شَىْءٍ قَدِيرٌ﴾ މިއާޔަތް ބާވައިލެއްވުމުން އެކަން ރަސޫލުﷲ ﷺ ގެ އަޞްޙާބު ބޭކަލުންނަށް ބުރަ ކަމަކަށްވެގެން އެބޭކަލުން އައިސް ރަސޫލާ ﷺއަރިހު ދެންނެވިއެވެ. ޢަމަލުތަކުގެ ތެރެއިން ކުރުމަށް އަހަރުމެންނަށް ޖައްސަވައިފައިވަނީ އަހަރުމެންނަށް ކުޅަދާނަވެގެންވާ ކަންކަމެވެ. ނަމާދާއި، ރޯދައާއި، ޙައްޖާއި، ޖިހާދެވެ. ކަލޭގެފާނުގެ މައްޗަށް ބާވައިލެއްވުނު މިއާޔަތުގައި ވަނީ އަހަރުމެންނަށް ކުޅަދާނަވެގެންވާ ކަމެއް ނޫނެވެ. ރަސޫލުﷲ ﷺ އެބޭކަލުންނަށް ޙަދީޘުކުރެއްވިއެވެ. ތިޔަބައިމީހުން ބޭނުންވަނީ ތިޔަބައިމީހުންގެ ކުރީން އަހްލުކިތާބީން ބުނި ފަދައިން سمعنا وعصينا (އަޅަމެން އަޑު އަހައިފީމެވެ. އަދި އަޅަމެން އުރެދިއްޖައީމެވެ.) ބުނަން ހެއްޔެވެ. ތިޔަބައިމީހުން سمعنا وأطعنا (އަޅަމެން އަޑު އަހައި ކިޔަމަންވެއްޖައީމެވެ.) މިހެން ބުނާށެވެ. ދެން އެބޭކަލުން އެ އާޔަތް ކިޔަވައިވިދާޅުވެ، އެއަށް ދޫ ފަރިތަވީ ފަހުން މާތް ﷲ ﴿ءَامَنَ ٱلرَّسُولُ بِمَآ أُنزِلَ إِلَيْهِ مِن رَّبِّهِۦ وَٱلْمُؤْمِنُونَ ۚ كُلٌّ ءَامَنَ بِٱللَّهِ وَمَلَـٰٓئِكَتِهِۦ وَكُتُبِهِۦ وَرُسُلِهِۦ لَا نُفَرِّقُ بَيْنَ أَحَدٍ مِّن رُّسُلِهِۦ ۚ وَقَالُوا۟ سَمِعْنَا وَأَطَعْنَا ۖ غُفْرَانَكَ رَبَّنَا وَإِلَيْكَ ٱلْمَصِيرُ ﴾ މިއާޔަތް ބާވައިލެއްވިއެވެ. ދެން އެބޭކަލުން އެކަންކުރެއްވުމުން މާތް ﷲ އެއާޔަތް ނަސްޚުކުރެއްވިއެވެ. އަދި މިއާޔަތް ބާވައިލެއްވިއެވެ. ﴿لَا يُكَلِّفُ ٱللَّهُ نَفْسًا إِلَّا وُسْعَهَا ۚ لَهَا مَا كَسَبَتْ وَعَلَيْهَا مَا ٱكْتَسَبَتْ ۗ رَبَّنَا لَا تُؤَاخِذْنَآ إِن نَّسِينَآ أَوْ أَخْطَأْنَا ۚ﴾ މިއާޔަތް ބާވައިލެއްވިއެވެ.) (ޞަޙީޙު މުސްލިމް، ޙަދީޘު: 125) ދެން ކުރީގެ އާޔަތް މަންސޫޚުކުރެއްވިއެވެ. އެއީ، ނިޔަތުގެ ޙިސާބު ބެއްލެވޭނެ ވާހަކަ އޮތް އާޔަތެވެ. މިއީ ހައްތަހާވެސް މާތް ﷲގެ ފަޟްލުވަންތަކަމެވެ. އަދި އެކަލާނގެ އަޅުތަކުންނަށް އެކަލާނގެ ލައްވާ ރަޙްމަތެވެ. އެކަލާނގެ ފަޟްލުވަންތަކަމާއި، ދީލަތިވަންތަކަމުން، އެބައިމީހުންނަށް ކުޅަދާނަ ނުވާވަރުގެ ތަކުލީފެއް އެބައިމީހުންނަށް ނުޖައްސަވައެވެ. އެކަލާނގެ ވަނީ އަބަދަށް ދެމިގެންވާ އެކަލާނގެ ޝަރީޢަތަކީ އުނދަގޫކަމެއް ނެތް ފަސޭހަ އެއްޗަކަށް ހައްދަވައިފައެވެ. އެންމެހައި ޙަމްދެއް ހުރީ އެކަލާނގެއަށެވެ.'],["ا ل م (މި އަކުރުތަކާއި ބައެއް سورة ފެށޭތާނގައިވާ އަލިފުބާގެ މިފަދަ އަކުރުތަކުގެ މާނައާމެދު، علم ވެރިންގެ މެދުގައި خلاف ހުށްޓެވެ. ބައެއް علم ވެރިން ވިދާޅުވަނީ، ކީރިތި قرآن އެކުލެވިގެންވަނީ، عربى ންގެ އެންމެން ވާހަކަ ދައްކައިއުޅޭ އަލިފުބާގެ މިފަދަ އަކުރުތަކުން ކަމުގައި ވުމާއެކުވެސް، އެ އަކުރުތަކަކީ، قرآن ގެ އެންމެ ސޫރަތަކާ އެއްފަދަ އެއްޗެއް ކީއްކުރަންތޯ، އެންމެ آية އަކާ އެއްފަދަ އެއްޗެއްވެސް، އެއުރެންނަށް ގެނެސްނުގަނެވޭނެކަމަށް ގޮންޖެއްސެވުމުގެގޮތުން އައިސްފައިވާ އަކުރުތަކެއް ކަމުގައެވެ.) (1)","-"],["اللَّه އީ، އެކަލާނގެ ފިޔަވައި (حق ވެގެން އަޅުކަމެއްވެވޭ) إله އަކު ނުވާ ރަސްކަލާނގެއެވެ. ދިރިދެމިވޮޑިގެންވާ، دائم އަށް قائم ވެ ވޮޑިގެންވާ ރަސްކަލާނގެއެވެ. (2)","ވަކި އަކުރުތަކަކީ ކީރިތި ޤުރްއާނަކީ މުޢުޖިޒާތެއްކަން ހާމަކޮށްދެއްވުމަށް ގެންނަވައިފައިވާ އަކުރުތަކެކެވެ. އެހެނީ، އެއާ އެއްފަދަ އެއްޗެއް ގެނައުމަށް ﷲ ފިޔަވައި އެހެން ހުރިހާ ފަރާތެއް ނުކުޅެދިފައިވާ މިފޮތް އެކުލެވިގެން ވަނީ މިފަދަ އަކުރުތަކެއްގެ މައްޗަށެވެ. އެބައިމީހުންނަށް ކުޅަދާނައިއްޔާ އެއާ އެއްފަދަ އެންމެ ސޫރަތެއް ގެނެސްބަލާށެވެ. ﴿ٱللَّـهُ لَآ إِلَـٰهَ إِلَّا هُوَ﴾ ގަދަކީރިތިވަންތަ ﷲ ފިޔަވައި ޙައްޤުވެގެން އަޅުކަމެއް ވެވޭ އެއްވެސް އިލާހަކު ނުވެއެވެ. ﴿ٱلْحَىُّ ٱلْقَيُّومُ﴾ ނިމުމެއް ނެތި އަބަދުގެ އަބަދަށް ދިރިދެމިވޮޑިގެންވާ، އަޅުތަކުންގެ ކަންތައް ރާއްވަވައި ހިންގެވުމުގައި އަބަދުމެ ޤާއިމްވެވޮޑިގެންވާ ރަސްކަލާނގެއެވެ."],["ކުރީގެ ފޮތްތައް ތެދުކުރާ حال ގައި، حق ގޮތުގައި ކަލޭގެފާނަށް އެކަލާނގެ ފޮތް (އެބަހީ: ކީރިތި قرآن) ބާވައިލެއްވިއެވެ. އަދި توراة އާއި إنجيل ވެސް ބާވައިލެއްވިއެވެ. (3)","-"],["(އެއީ) قرآن ގެ ކުރިންނެވެ. (އެއީ) މީސްތަކުންނަށްހުރި هداية އެކެވެ. އަދި، އެކަލާނގެ، حق އާއި باطل ވަކިކުރަނިވި ފޮތް (އެބަހީ: قرآن) ބާވައިލެއްވިއެވެ. ހަމަކަށަވަރުން، اللَّه ގެ آية ތަކަށް كافر ވި މީހުންނަށް ގަދަވެގެންވާ عذاب ހުށްޓެވެ. اللَّه އީ، ބަދަލު ހިއްޕެވުމުގެ ވެރި، ގަދަފަދަވަންތަ ރަސްކަލާނގެއެވެ. (4)","ބާޠިލު ވަކިކުރާ ޙައްޤާ އެކު އެކަލާނގެ ކަލޭގެފާނުގެމައްޗަށް ފޮތް ބާވައިލެއްވިއެވެ. އޭގައި އަލިގަދަ ދަލީލުތަކާއި، ފާޅުކަން ބޮޑު ޙުއްޖަތްތައް ހިމެނިގެންނެވެ. ކުރީގެ ނަބީބޭކަލުންނާއި ރަސޫލުބޭކަލުންގެ މައްޗަށް ބާވައިލެއްވި ފޮތްތަކުގެ ތެދުކަން ބަޔާންކުރާ ފޮތެއްގެ ގޮތުގައެވެ. ﴿وَأَنزَلَ ٱلتَّوْرَىٰةَ وَٱلْإِنجِيلَ * مِن قَبْلُ هُدًى لِّلنَّاسِ﴾ މީގެ ކުރީން އެކަލާނގެ ވަނީ ބަނީ އިސްރާއީލަށް ހިދާޔަތު ދެއްވުމަށް މޫސާ عليه السلام ގެ މައްޗަށް ތައުރާތު އަދި ޢީސާ عليه السلام ގެ މައްޗަށް އިންޖީލު ބާވައިލައްވާފައެވެ. ﴿وَأَنزَلَ ٱلْفُرْقَانَ ۗ﴾ އަދި ޙައްޤާއި ބާޠިލު އަދި އީމާންކަމާއި ކާފިރުކަން ވަކިކުރާ ހުރިހާ ފޮތެއް އެކަލާނގެ ބާވައިލެއްވިއެވެ. ﴿إِنَّ ٱلَّذِينَ كَفَرُوا۟ بِـَٔايَـٰتِ ٱللَّـهِ لَهُمْ عَذَابٌ شَدِيدٌ ۗ وَٱللَّـهُ عَزِيزٌ ذُو ٱنتِقَامٍ﴾ ﷲގެ އެއްކައުވަންތަކަމަށް އިންކާރުކުރި، އަދި އެކަލާނގެ ރަސޫލުބޭކަލުން ދޮގުކުރި ކާފިރުންނަށް އާޚިރަތުގައި ދާއިމީ ގަދަފަދަ ޢަޛާބު ހުށްޓެވެ. މާތް ﷲ އީ ޢަޒީޒުވަންތަ، އެކަލާނގެއަށް އުރެދޭ މީހުންގެ ކިބައިން ބަދަލު ހިއްޕަވާ ރަސްކަލާނގެއެވެ."],["ހަމަކަށަވަރުން، اللَّه އީ، ބިމާއި އުޑުގައިވާ އެއްވެސް އެއްޗެއް އެކަލާނގެއަށް ވަންހަނާވެގެންނުވާ ރަސްކަލާނގެއެވެ. (5)","-"],["އެކަލާނގެ އިރާދަކުރައްވާފަދަޔަކުން رحِم ތަކުގައި ތިޔަބައިމީހުން صورة ކުރައްވަނީ އެކަލާނގެއެވެ. އެކަލާނގެ ފިޔަވައި (حق ވެގެން އަޅުކަމެއްވެވޭ) إله އަކު ނުވެތެވެ. (އެކަލާނގެއީ) ގަދަފަދަވަންތަ حكيم ވަންތަ ރަސްކަލާނގެއެވެ. (6)","މާތް ﷲ އަށް އެއްވެސްކަމެއް، ބިންމަތީގައި އިންސާނުން ކުރާ ކަމެއްވިޔަސް، އުޑުގައި މަލާއިކަތުން ކުރައްވާ ކަމެއްވިޔަސް ވަންހަނާވެގެން ނުވެއެވެ. އެކަލާނގެ އިރާދަކުރައްވާ ސޫރައަކަށް، އަންހެން، ފިރިހެން، ދޮން، ކަޅު، ކުރު، ދިގު މިހުރިހާ ސިފައަކަށް ތިޔަބައިމީހުންގެ މައިންގެ ރަޙިމުތަކުގައި ތިޔަބައިމީހުން ޚަލްޤުކުރައްވަނީ ހަމަ އެކަލާނގެއެވެ. ﴿لَآ إِلَـٰهَ إِلَّا هُوَ ٱلْعَزِيزُ ٱلْحَكِيمُ﴾ އެކަލާނގެ ފިޔަވައި ޚާލިޤަކު ނުވެއެވެ. އަދި އެކަލާނގެ ފިޔަވައި ޙައްޤުވެގެން އަޅުކަމެއް ވެވޭ އިލާހަކު ނުވެއެވެ. އެކަލާނގެއީ ޢަޒީޒުވަންތަ، އަދި ކުރައްވާ ހުރިހާ ކަމެއްގައި ޙިކުމަތްވަންތަ ރަސްކަލާނގެއެވެ."],["އެކަލާނގެއީ، ކަލޭގެފާނުގެ މައްޗަށް ފޮތް ބާވައިލެއްވި ކަލާނގެއެވެ. އޮޅުމެއްނެތި، މާނަ ސާފުކޮށް އެނގޭ آية ތަކެއް އޭގެތެރޭގައިވެއެވެ. އެ آية ތަކަކީ، އެ ފޮތުގެ މައިގަނޑު ބަޔެވެ. އަދި متشابه آية ތަކެއްވެސްވެއެވެ. (އެބަހީ: اللَّه އަށް މެނުވީ އޭގެ މާނަ އެނގުންނުވާ، ނުވަތަ علمى نظر އަކުން ބަލައިގެންމެނުވީ އޭގެ މާނަ ދޭހަނުވާ آية ތަކެއްވެސް އޭގެތެރޭގައި ވެއެވެ.) ފަހެ، حق މަގުން އެއްކިބާވުމުގެގޮތް، އެއުރެންގެ ހިތްތަކުގައިވާ މީހުން ދަންނާށެވެ! ފަހެ، އެއުރެން فتنة އުފެއްދުމުގެ ބޭނުމުގައްޔާއި، އެ آية ތައް އެކިގޮތްގޮތަށް މާނަކުރުމުގެ ބޭނުމުގައި، އެ ފޮތުގެ ތެރޭގައި متشابه آية ތައް ނަގައި، އޭގައި ހިފަހައްޓަތެވެ. އެ آية ތަކުގެ حقيقى މާނަ، اللَّه އަށް މެނުވީ އެނގިގެނެއް ނުވެތެވެ. علم ގައި ހަރުދަނާކަމާއި ثابت ކަން ލިބިފައިވާ މީހުން ބުނާހުށީ، ތިމަންމެން މިތިބީ އެ آية ތަކަށް إيمان ވެގެންނެވެ. ހުރިހާ آية ތަކެއްވެސްވަނީ، ތިމަންމެންގެ ވެރިރަސްކަލާނގެ حضرة ންނެވެ. ބުއްދީގެ أهل ވެރިން މެނުވީ ވިސްނައި ހަނދުމަކޮށެއް ނަހަދަތެވެ. (7)","ކަލޭގެފާނުގެ މައްޗަށް ޤުރްއާން ބާވައިލެއްވީ ގަދަކީރިތިވަންތަ ﷲ އެވެ. އެފޮތުގައި ސާފުކޮށް ބަޔާންވެގެންވަ އާޔަތްތައް ވެއެވެ. ﴿مِنْهُ ءَايَـٰتٌ مُّحْكَمَـٰتٌ﴾ އޭގައި އެއްވެސް އޮޅުމެއް، މާނަ ނުސާފުވުމެއް ނެތެވެ. މީގެ މިސާލަކީ ޙަލާލާއި ޙަރާމް ބަޔާންކުރައްވައިފައިވާ އާޔަތްތަކެވެ. ﴿هُنَّ أُمُّ ٱلْكِتَـٰبِ﴾ އެ ފޮތުގެ އަޞްލަކީ އަދި ބިންގަލަކީ އެއީއެވެ. އަދި މުޅީން ސާފުނުވާ އާޔަތްތަކެއް ވެސް ވެއެވެ. ވަރަށް ފުންކޮށް ވިސްނައި، ރަނގަޅަށް ނަޒަރު ހިންގައިގެން ނޫނީ އެއާޔަތްތައް ނުވިސްނޭނެއެވެ. މިފަދަ އާޔަތްތަކުގެ ތެރޭގައި ސޫރަތްތައް ފެށޭއިރު އައިސްފައިވާ ވަކިއަކުރުތަކާއި، ޢީސާ عليه السلام ޚަލްޤުކުރެއްވި ވާހަކައިގެ ތެރޭގައި ރޫޙުގެ ވާހަކަ އަންނަ އާޔަތްތައް ހިމެނެއެވެ. މާނަ ސާފުނުވާ އާޔަތްތައް، މާނަ ބަޔާންވެގެންވާ އާޔަތްތަކާއި ގުޅުވައިފި މީހާއަށް ރަނގަޅު ގޮތް ފެންނާނެއެވެ. މިއާ އިދިކޮޅު ގޮތް އިޚްތިޔާރުކުރި މީހަކު ސީދާމަގުން އެއްކިބާވެ މަގުފުރެދޭނެއެވެ. އެހެންވެ ދެން ވަޙީކުރައްވަނީ ﴿فَأَمَّا ٱلَّذِينَ فِى قُلُوبِهِمْ زَيْغٌ فَيَتَّبِعُونَ مَا تَشَـٰبَهَ مِنْهُ ٱبْتِغَآءَ ٱلْفِتْنَةِ وَٱبْتِغَآءَ تَأْوِيلِهِۦ ۗ﴾ އެބައިމީހުންގެ ހިތްތަކުގައި ހައްޤުގެ މަގުން އެއްކިބާ ވުމެއް އަދި ހަވާ ނަފުސަށް ތަބާވުމެއް ވާ މީހުން ހިފަނީ އޭގައިވާ މާނަ ސާފުނުވާ އާޔަތްތަކުގައެވެ. މީސްތަކުންގެ ހިތްތަކުގައި ދީނާ މެދު ޝައްކުއުފެއްދުމާއި، އެބައިމީހުންގެ ހިތް އެދޭ ގޮތަށް އެ އާޔަތްތައް މާނަކުރުމުގެ ބޭނުމުގައެވެ. ނަޞާރާއިން ޢީސާ عليه السلام އަކީ ﷲގެ ދަރިކަލެއް ކަމަށާއި، އެކަލާނގެ ބައެއް ކަމަށް ދަޢުވާކުރީ ވެސް މާތް ﷲގެ ވަޙީބަސްފުޅު ﴿وَرُوحٌ مِّنْهُ﴾ (އަދި އެކަލާނގެ ޙަޟްރަތުން ލެއްވި ރޫޙެކެވެ.) އިން ދަލީލު ނަގައިގެންނެވެ. އެބައިމީހުން ވަނީ މާނަ ސާފުނުވާ އާޔަތުގައި ހިފައި މާނަ ސާފުކޮށް ބަޔާންވެގެންވާ އާޔަތް ދޫކޮށްލާފައެވެ. އެއީ މާތް ﷲގެ ވަޙީބަސްފުޅު ﴿إِنْ هُوَ إِلَّا عَبْدٌ أَنْعَمْنَا عَلَيْهِ﴾ (އެކަލޭގެފާނަކީ ހަމަ ތިމަންރަސްކަލާނގެ ނިޢުމަތް ދެއްވި އަޅެކެވެ.) އެވެ. ﴿وَمَا يَعْلَمُ تَأْوِيلَهُۥٓ إِلَّا ٱللَّـهُ ۗ﴾ މާނަ ސާފުނުވާ އާޔަތްތަކުގެ ތަފްސީރާއި އޭގެ ޙަޤީޤީ މާނަ މާތް ﷲ ފިޔަވައި އެހެން ފަރާތަކަށް ނޭނގެއެވެ. އެކަލާނގެ ވަޙީކުރައްވައިފައިވާ ފަދައިންނެވެ. ﴿وَيَسْـَٔلُونَكَ عَنِ ٱلرُّوحِ ۖ قُلِ ٱلرُّوحُ مِنْ أَمْرِ رَبِّى﴾ (އެބައިމީހުން ރޫޙާ ބެހޭގޮތުން ކަލޭގެފާނާ ސުވާލުކުރެއެވެ. ކަލޭގެފާނު ވިދާޅުވާށެވެ. އެއީ ތިމަންކަލޭގެފާނުގެ ވެރިރަސްކަލާނގެ ދެނެވޮޑިގަތުމުގެ ތެރެއިން ވާ ކަމެކެވެ.) ﴿وَٱلرَّٰسِخُونَ فِى ٱلْعِلْمِ يَقُولُونَ ءَامَنَّا بِهِۦ كُلٌّ مِّنْ عِندِ رَبِّنَا ۗ﴾ އަދި ޢިލްމުގައި ހަރުދަނާކަމާއި ސާބިތުކަން ލިބިފައި ތިބި މީހުން މިފަދަ އާޔަތްތައް ދެނެގަތުމުގައި އެމީހުންގެ ނުކުޅެދުންތެރިކަން ޤަބޫލުކުރެއެވެ. އޭގެ ޢިލްމު ދެނެވޮޑިގެންވަނީ ﷲ ކަމުގައި އެމީހުން ބުނެއެވެ. އެމީހުން ބުނަނީ ތިމަންމެން މާތް ﷲގެ ކަލާމްފުޅަށް އެއްކޮށް އީމާންވެއްޖައީމެވެ. އޭގައިވާ މާނަ ފާޅުވެގެންވާ އާޔަތްތަކާއި، މާނަ ސާފުނުވާ އާޔަތްތަކާ އެކުގައެވެ. އެހެނީ، އެހުރިހާ އާޔަތްތަކަކީވެސް ﷲގެ ޙަޟްރަތުން ބާވައިލެއްވި އާޔަތްތަކެވެ. ﴿وَمَا يَذَّكَّرُ إِلَّآ أُو۟لُوا۟ ٱلْأَلْبَـٰبِ﴾ ޤުރްއާނުގެ ނޫރުން ހިތްތައް އަލިވެފައިވާ، ސަލާމަތް ބުއްދީގެ އަހުލުވެރީން މެނުވީ މިއާޔަތްތަކާމެދު ފިކުރުކޮށް އެއިން ފިލާވަޅު ލިބިނުގަނެއެވެ. މާތް ﷲ އެކަލާނގެ އަޅުތަކުންނަށް ދުޢާކުރަންވީ ގޮތް ދަސްކޮށްދެއްވަނީ އެވެ."],["އަޅަމެންގެ ވެރިރަސްކަލާކޮ! އަޅަމެންނަށް ތެދުމަގު ދައްކަވައިފުމަށްފަހުގައި، އަޅަމެންގެ ހިތްތައް حق ން އެއްކިބާ ނުކުރައްވާނދޭވެ! އަދި އަޅަމެންނަށް އިބަރަސްކަލާނގެ حضرة ން رحمة އެއް ދެއްވާނދޭވެ! ހަމަކަށަވަރުން، އިބަރަސްކަލާނގެއީ، ގިނަގުނަ نعمة ތައް ދެއްވާ ރަސްކަލާނގެއެވެ. (8)","އޭ އަޅަމެންގެ ވެރި ރަސްކަލާކޮ! އިބަރަސްކަލާނގެ ފުރިހަމަ ދީނަށާއި، ސީދާވެގެންވާ ޝަރީޢަތަށް މަގުދެއްކެވުމަށްފަހު އަޅަމެންގެ ހިތްތައް ހިދާޔަތާއި އީމާންކަމުގެ ނޫރުން އެއްފަރާތް ނުކުރައްވާނދޭވެ. އަދި އިބަރަސްކަލާނގެ ފަޟްލުވަންތަމުން އިސްލާމްދީނުގައި ސާބިތުކަން ދެއްވާނދޭވެ. ފަހެ، އިބަރަސްކަލާނގެއީ ދެއްވުމާއި އިޙްސާންތެރިވުމުގައި ފަޟްލުވަންތަ ރަސްކަލާނގެއެވެ."],["އަޅަމެންގެ ވެރިރަސްކަލާކޮ! ހަމަކަށަވަރުން، އިބަރަސްކަލާނގެއީ، އެދުވަހަކާމެދު شك އެއްނެތް ދުވަހުގައި (حساب ބެއްލެވުމަށް) މީސްތަކުން އެއްކުރައްވާ ރަސްކަލާނގެއެވެ. ހަމަކަށަވަރުން، اللَّه، وعد އާ خلاف ވެ ވޮޑިއެއް ނުގަންނަވަތެވެ. (9)","އަދިވެސް ތިޔަބައިމީހުންގެ ދުޢާގައި ދަންނަވާށެވެ. އިބަރަސްކަލާނގެއީ އެދުވަހެއް އަންނާނެކަމާމެދު އެއްވެސް ޝައްކެއް ނެތް ޤިޔާމަތްދުވަހު އެންމެހާ މަޚްލޫޤުން އެއްކުރައްވާނެ ރަސްކަލާނގެއެވެ. އެދުވަހަކީ ހިސާބުބެއްލެވުމާއި، ޖަޒާދެއްވުމުގެ ދުވަހެވެ. އިބަރަސްކަލާނގެ ވަޢުދަކީ ޙައްޤު ވަޢުދެވެ. އިބަރަސްކަލާނގެ ވަޢުދާ ޚިލާފުވެވޮޑިނުގަންނަވައެވެ."],["ހަމަކަށަވަރުން، كافر ވި މީހުންނަކީ އެއުރެންގެ މުދާތަކަކަށް އަދި އެއުރެންގެ ދަރިންނަކަށްވެސް، اللَّه ގެ حضرة ން އެއުރެންނަށް އެއްވެސްކަމެއް ފުއްދައި ނުދެވޭނޭ ބަޔެކެވެ. އަދި، އެއުރެންނީ ހަމަ، ނަރަކައިގެ ދަރެވެ. (10)","މާތް ﷲގެ އެއްކައުވަންތަކަމަށް އިންކާރުކޮށް، އެކަލާނގެ ރަސޫލުން ދޮގުކުޅަ މީހުންނަށް، އެބައިމީހުންގެ ދަރިންނާއި މުދަލުގެ އެއްވެސް ފައިދާއެއް ނުކުރާނެއެވެ. މާތް ﷲގެ ޢަޛާބުން ސަލާމަތްކޮށް ނުދެވޭނެއެވެ. އާޚިރަތް ދުވަހު އެބައިމީހުން ވަނީ ނަރަކައިގައި ރޯވެ އަނދައަނދައި ހުންނަ އަލިފާންގަނޑުގެ ދަރުކަމުގައެވެ."],["(އެއުރެންގެ އާދަ ވީ) فرعون ގެ މީހުންނާއި، އަދި، އެއުރެންގެ ކުރިން އުޅުނު (ނުބައި) މީހުންގެ އާދަ ފަދައިންނެވެ. އެ އެންމެންވެސް ތިމަންރަސްކަލާނގެ آية ތައް ދޮގުކުރިއެވެ. ދެން، އެއުރެންގެ ފާފަތަކުގެ ސަބަބުން، اللَّه، އެއުރެން ހަލާކު ކުރެއްވިއެވެ. اللَّه އީ، عقوبات ގަދަފަދަވެގެންވާ ރަސްކަލާނގެއެވެ. (11)","ކަލޭގެފާނަށް ކާފިރުވީ މީހުންގެ މިސާލަކީ ފިރުޢައުނާއި އޭނާއަށް ތަބަޢަވި، މަގުފުރެދިފައި ތިބި މީހުންގެ މިސާލެވެ. އަދި އޭގެ ކުރީންވެސް ﷲ އަށް އުރެދި އެކަލާނގެ އަމުރުފުޅަށް ގޮންޖަހައި ދެކޮޅަށް ނުކުތް މީހުންގެ މިސާލެވެ. އެބައިމީހުން ވަނީ މާތް ﷲގެ ފާޅުކަން ބޮޑުވެގެންވާ އާޔަތްތައް ދޮގުކޮށްފައެވެ. ﴿فَأَخَذَهُمُ ٱللَّهُ بِذُنُوبِهِمْ ۗ وَٱللَّهُ شَدِيدُ ٱلْعِقَابِ﴾ އެމީހުން ﷲއަށް އުރެދި، ބޮޑެތި ފާފަތަކަށް އަރައިގަތުމުގެ ސަބަބުން މާތް ﷲ އެބައިމީހުން ސުންނާފަތި ކުރައްވައި ނެތިކުރެއްވިއެވެ. މާތް ﷲ އަށް ކާފިރުވާ މީހުންނަށް އެކަލާނގެ ޢުޤޫބާތް ގަދަފަދަ ވެގެން ވެއެވެ."],["كافر ވި މީހުންނަށް ކަލޭގެފާނު ވިދާޅުވާށެވެ! ތިޔަބައިމީހުން (ދުނިޔޭގައި) ދެރަކޮށް، ބަލިކޮށްލައްވާހުށްޓެވެ. އަދި (آخرة ގައި) ތިޔަބައިމީހުން ނަރަކަޔަށް އެއްކުރައްވާހުށްޓެވެ. އަދި، އެ ތަންމަތީގެ ހުރި ނުބައިކަމާއެވެ! (12)","-"],["(بدر ހަނގުރާމައިގެ ދުވަހުގައި) ބައްދަލުވި ދެބައިމީހުން (ގެ ކަންތަކު) ގައި، ހަމަކަށަވަރުން، ތިޔަބައިމީހުންނަށް عبرة އެއްވެއެވެ. އެއްބަޔަކީ اللَّه ގެ މަގުގައި ހަނގުރާމަކުރާ ބަޔެކެވެ. އަނެއްބަޔަކީ كافر ބަޔެކެވެ. އެއުރެންނަށް ލޮލަށް ސާފުކޮށް ފެންނަގޮތުގައި، مسلم ން ފެންނަނީ، އެއުރެންގެ ދެގުނަޔަށެވެ. اللَّه، އެކަލާނގެ نصر ން ވާގިދެއްވަނީ، އެކަލާނގެ އިރާދަކުރައްވާ ބަޔަކަށެވެ. ހަމަކަށަވަރުން، އެކަމުގައި، ބުއްދީގެ أهل ވެރިންނަށް عبرة އެއްވާކަން يقين އެވެ. (13)","އޭ ރަސޫލާ ﷺ އެވެ. ކަލޭގެފާނުގެ ރަސޫލުކަން ދޮގުކުޅަ ޔަހޫދީންނަށް ވިދާޅުވާށެވެ. ތިޔަބައިމީހުން މިދުނިޔެމަތީގައި ބަލިކޮށްލެވޭނެއެވެ. އަދި އާޚިރަތް ދުވަހު މަޙްޝަރަށް އެއްކޮށް ނަރަކައަށް ގެންދެވޭނެއެވެ. އެއީ ހާދަހާ ނުބައިވެގެންވާ ތަންމައްޗެކެވެ. ﴿قَدْ كَانَ لَكُمْ ءَايَةٌ فِى فِئَتَيْنِ ٱلْتَقَتَا ۖ فِئَةٌ تُقَـٰتِلُ فِى سَبِيلِ ٱللَّهِ وَأُخْرَىٰ كَافِرَةٌ ﴾ އޭ ޔަހޫދީންނެވެ! ބަދުރުގެ މައިދާނުގައި ބައްދަލުކޮށް ހަނގުރާމަ ކުރި ދެ ޖަމާޢަތު ގައި ތިޔަބައިމީހުންނަށް ޢިބްރަތެއް ވެއެވެ. އެއް ޖަމާޢަތަކީ މުއުމިން ޖަމާޢަތެކެވެ. އެބައިމީހުން ހަނގުރާމަކުރީ ﷲގެ ކަލިމަ މަތިވެރިކުރުމަށެވެ. އަނެއް ޖަމާޢަތަކީ ކާފިރު ޖަމާޢަތެކެވެ. އެބައިމީހުން ހަނގުރާމަކުރީ ޝައިޠާނާގެ މަގުގައެވެ. ﴿يَرَوْنَهُم مِّثْلَيْهِمْ رَأْىَ ٱلْعَيْنِ ۚ﴾ މުއުމިނުންނަށް ކާފިރުން ފެނުނީ އެބައިމީހުންނަށް ވުރެ ދެގުނަ އިތުރަށެވެ. ހަމަ ލޮލަށް ޙަޤީޤަތަށެވެ. ޚިޔާލާއި ވަހުމުގައެއް ނޫނެވެ. ﴿وَٱللَّهُ يُؤَيِّدُ بِنَصْرِهِۦ مَن يَشَآءُ ۗ إِنَّ فِى ذَ‌ٰلِكَ لَعِبْرَةً لِّأُو۟لِى ٱلْأَبْصَـٰرِ﴾ ކީރިތި ﷲ އެކަލާނގެ އިރާދަކުރައްވާ ފަރާތަކަށް އެކަލާނގެ ނަޞްރާއި ތާއީދުދެއްވައެވެ. އެކަލާނގެ ވަނީ މުސްލިމުންގެ މާ މަދު ބަޔަކަށް އެބައިމީހުންނަށް ވުރެ މާގިނަ މުޝްރިކުންގެ މައްޗަށް ނަޞްރުދެއްވައިފައެވެ. ރިވާވެގެން ވެއެވެ. މުސްލިމުންނަށް ބަދުރު ހަނގުރާމައިގައި ނަޞްރު ލިބުމުން، ކާމިޔާބީއާއި ނަޞްރާއެކު އެކަލޭގެފާނު މަދީނާއަށް ވަޑައިގެން މަދީނާގައި ތިބި ޔަހޫދީން އެއްކުރެއްވިއެވެ، އަދި އެމީހުންނަށް ޙަދީޘުކުރެއްވިއެވެ. އޭ ޔަހޫދީންނެވެ! ޤުރައިޝު ވަންހައަށް ޖެހުނު ޙާލު ތިޔަބައިމީހުނަށް ޖެހުމުގެ ކުރީން ތިޔަބައިމީހުން އިސްލާމްވާށެވެ. ތިމަންކަލޭގެފާނަކީ ޙައްޤު ގޮތުގައި ﷲ ގެ ރަސޫލާކަމާއި، ތިމަންކަލޭފާނަކީ މާތް ﷲ ފޮނުއްވި ނަބިއްޔާކަން ތިޔަބައިމީހުން ދެނެތިބީމުއެވެ. އެމީހުން ދެންނެވިއެވެ. އޭ މުޙައްމަދު ﷺ އެވެ. ހަނގުރާމަކުރާން ނޭނގޭ، ތިމާމެންގެ އަމިއްލަ ނަފްސާމެދު ހެއްލުންތެރިވެފައި ތިބި ޤުރައިޝުންގެ ތެރެއިން ބަޔަކު ޤަތުލުކޮށްލެވުމުން ކަލޭގެފާނު އެކަމަށް މާބޮޑަށް ހެއްލިވަޑައިނުގަންނަވާށެވެ. ކަލޭގެފާނު އަހަރުމެންނާ ހަނގުރާމަކުރައްވައިފިނަމަ، އަހަރުމެންނަކީ ފިރިހެނުން ކަމާއި، އަހަރުމެންފަދަ ބަޔަކާ މީގެކުރިން ކުރިމަތިލައްވައިފައި ނުވާކަން ކަލޭގެފާނަށް އެނގިވަޑައިގަންނަވާނެއެވެ. ދެން މާތް ﷲ ﴿قُل لِّلَّذِينَ كَفَرُوا۟ سَتُغْلَبُونَ وَتُحْشَرُونَ﴾ ބާވައިލެއްވިއެވެ."],["އަންހެނުންނާއި، ދަރިންނާއި، ރަނާއި، ރިހީގެ ތެރެއިން އެއްކުރެވިފައިވާ ގިނަބައިވަރުތަކާއި، މޮޅު އަސްތަކާއި، ގެރިބަކަރި جمل އާއި، ދަނޑުބިމާއި، މިތަކެއްޗަށް އެދުމުގެ ލޯބި، މީސްތަކުންނަށް زينة ތެރި ކުރެއްވިއެވެ. އެއީ، ދުނިޔޭގެ ދިރިއުޅުމުގައި އުފާލިބިދޭ ތަކެއްޗެވެ. ނަމަވެސް އެނބުރިދަނިވި ރިވެތިވެގެންވާ ތަންވަނީ اللَّه ގެ حضرة ގައެވެ. (14)","ފިތުނަވެރި ކުރުވާ ދުނިޔަވީ އެދުންތަކުގެ ލޯބި މީސްތަކުންނަށް ޒީނަތްތެރި ކުރެއްވިއެވެ. ﴿مِنَ ٱلنِّسَآءِ﴾ މާތް ﷲ ފުރަތަމަ އަންނުންގެ ވާހަކަ ގެންނަވައިފައި މިވަނީ އެންމެބޮޑަށް މީސްތަކުން ފިތުނަވެރި ކޮށް، އެންމެ ބޮޑަށް މީސްތަކުން އެފަރާތަށް ލަންބަނީ އެކަނބަލުންކަމަށް ވާތީއެވެ. ﴿وَالْبَنِينَ﴾ ދެން ދަރީންނެވެ. އެމީހުންނަކީ ހިތުގެ އުފާވެރިކަމާއި، ލޮލުގެ ފިނިކަން ކަމުގައި ވާތީއެވެ. ﴿وَٱلْقَنَـٰطِير﴾ އަދި ޖަމާކޮށް ރައްކާކޮށްފައިވާ ރަނާއި ރިއްސެވެ. القناطير އަކީ ގުނައި އަދަދު ނުކުރެވޭހާ ގިނަ މުދަލެވެ. المقنطرة އަކީ ޚަޒާނާތަކުގައި ބަރިބަރިއަށް ޖަހައި ފޮރުވާފައި ވުމެވެ. ﴿وَٱلْخَيْلِ ٱلْمُسَوَّمَةِ وَٱلْأَنْعَـٰمِ وَٱلْحَرْثِ﴾ އަދި، އޭގެ ރީތިކަން އިތުރުކުރުމުގެ ގޮތުން ފާހަގަ ޖަހާފައިވާ މޮޅު ނަސްލުގެ އަޞްލު އަހާއި، ގެރި، ބަކަރި، ޖަމަލާއި، (އޭގެތެރޭގައި ސަވާރުވުމަށް ބޭނުންކުރާ އެއްޗިއްސާއި، މަސްކެއުމަށް ބޭނުންކުރާ އެއްޗެތިވެސް ހިމެނޭ) އޮށްޓަރާއި، މޭވާއާއި ތަރުކާރީގެ ދަނޑުތަކެވެ. ﴿ذَٰلِكَ مَتَـٰعُ ٱلْحَيَوٰةِ ٱلدُّنْيَا ۖ وَٱللَّـهُ عِندَهُۥ حُسْنُ ٱلْمَـَٔابِ﴾ މި އެދުންތަކަކީ ދުނިޔޭގެ އަރާމާއި ޒީނަތްތެރިކަމެވެ. އެނބުރި ދިއުމަށް އެންމެ ރަނގަޅު ތަން ވަނީ މާތް ﷲ ގެ ޙަޟްރަތުގައެވެ. އެއީ ދާއިމީ ނިޢުމަތުގެ ސުވަރުގެއެވެ. އެހެންކަމުން، ތިޔަބައިމީހުން ދެމި ހުންނަނިވި ސުވަރުގެ ދޫކޮށްލާފައި، ފަނާވެދަނިވި ދުނިޔެއަށް ނުހެއްލޭށެވެ."],["ކަލޭގެފާނު ވިދާޅުވާށެވެ! އެހުރިހައިތަކެއްޗަށްވުރެ ހެޔޮކަން ބޮޑުވެގެންވާ ކަމެއްގެ، ވާހަކަ ތިޔަބައިމީހުންގެ ގާތުގައި ތިމަންކަލޭގެފާނު ވިދާޅުވަންހެއްޔެވެ؟ (އެއީ) تقوى ވެރިވި މީހުންނަށް އެއުރެންގެ ވެރިރަސްކަލާނގެ حضرة ގައި، ސުވަރުގެތަކެއް ވެއެވެ. އެތާނގެދަށުން ފެންކޯރުތައް ހިނގަހިނގައިހުރެތެވެ. އެ ސުވަރުގެތަކުގައި، ދެމިތިބޭ حال ގަޔެވެ. އަދި، طاهر ވެގެންވާ އަނބިންތަކެއްވެސް (އެއުރެންނަށް) ހުށްޓެވެ. އަދި، اللَّه ގެ حضرة ން ރުއްސެވުން (އެއުރެންނަށް) ހުށްޓެވެ. اللَّه އީ، އަޅުތަކުންގެ ކަންތައް މޮޅަށް ބައްލަވާވޮޑިގެންވާ ރަސްކަލާނގެއެވެ. (15)",'ކަލޭގެފާނު ވިދާޅުވާށެވެ. ދުނިޔޭގެ އެދުންތަކާއި އުފާތަކަށްވުރެ ހެޔޮކަން ބޮޑުވެގެންވާ ކަމެއްގެ ޚަބަރު ތިމަންކަލޭގެފާނު ތިޔަބައިމީހުންނަށް ދެއްވަން ހެއްޔެވެ؟ އީމާންވެ ތަޤްވާވެރިވީ އަޅުންނަށް ޤިޔާމަތް ދުވަހު، އެތަނުގެ ގަނޑުވަރުތަކުގެ ދަށުން ފެންކޯރުތައް ހިނގާ ތަނަވަސް ބަގީޗާތަކުގެ ސުވަރުގެ ވެއެވެ. އެމީހުން އެތާނގައި އަބަދަށް ދެމިތިބޭ ގޮތަށެވެ. ﴿وَأَزْوَٰجٌ مُّطَهَّرَةٌ وَرِضْوَٰنٌ مِّنَ ٱللَّـهِ ۗ﴾ އަދި އެބައިމީހުންނަށް އެތަނުގައި ހުރިހާ ނަޖިހަކުން ޠާހިރުވެގެންވާ އަނބީން ވެއެވެ. އެކަނބަލުން، ކުޑަކަމުދިއުމެއް، ބޮޑުކަމުދިއުމެއް، ޙައިޟުވުމެއް ނުވެއެވެ. އަދި ދުނިޔޭގެ އަންހެނުންނަށް ދިމާވާ އެފަދަ އެހެންކަމެއް ވެސް އެކަނބަލުންނަށް ދިމާވުމެއް ނެތެވެ. މިހުރިހާ ނިޢުމަތާއެކު އެބައިމީހުންނަށް ﷲގެ ރުއްސެވުން ލިބޭނެއެވެ. ޤުދްސީ ޙަދީޘުގައި އައިސްފައިވާ ފަދައިންނެވެ. "أُحِلُّ عَلَيْكُمْ رِضْوَانِي فَلاَ أَسْخَطُ عَلَيْكُمْ بَعْدَهُ أَبَدًا" (صحيح البخاي، كتاب الرقاق، باب صفة الجنة والنار) (ތިމަންރަސްކަލާނގެ ރުއްސެވުން ތިޔަބައިމީހުންނަށް ޙައްޤުވެއްޖެއެވެ. މިއަށްފަހު ދުވަހަކުވެސް ތިޔަބައިމީހުންގެ މައްޗަށް ކޯފާވުމެއް ނެތެވެ.) (ޞަޙީޙުލް ބުޚާރީ، ޙަދީޘު: 6549) ﴿وَٱللَّـهُ بَصِيرٌۢ بِٱلْعِبَادِ﴾ މާތް ﷲއީ އަޅުތަކުން ކުރާ ޢަމަލުތައް މޮޅަށް ބައްލަވައި ވޮޑިގެން، ހެޔޮ ޢަމަލުކުރާ މީހާއަށް ހެޔޮ ޖަޒާ ދެއްވާ، ނުބައި މީހާއަށް ނުބައި ޖަޒާ ދެއްވާ ރަސްކަލާނގެއެވެ.'],["އެއުރެންނީ ދަންނަވާ މީހުންނެވެ. އަޅަމެންގެ ވެރިރަސްކަލާކޮ! ހަމަކަށަވަރުން، އަޅަމެން إيمان ވެއްޖައީމުއެވެ. ފަހެ، އަޅަމެންގެ ފާފަތައް، އަޅަމެންނަށް ފުއްސަވާނދޭވެ! އަދި، ނަރަކައިގެ عذاب ން އަޅަމެން ދިންނަވާނދޭވެ! (16)","އެބަޔަކަށް ޓަކައި މާތް ﷲ ނިޢުމަތުގެ ސުވަރުގެ ތައްޔާރުކުރައްވައިފައިވާ މީހުންނީ މިފަދައިން ދުޢާކުރާ މީހުންނެވެ. އަޅަމެންގެ ވެރި ރަސްކަލާކޮ! އިބަރަސްކަލާނގެއަށާއި، އިބަރަސްކަލާނގެ ފޮނުއްވި ރަސޫލުބޭކަލުންނަށާއި، އިބަރަސްކަލާނގެ ބާވައިލެއްވި ފޮތްތަކަށް އީމާންވެއްޖައީމެވެ. އަޅަމެންގެ ފާފަ ފުއްސަވައިދެއްވާނދޭވެ. އަދި ނަރަކައިގެ ޢަޛާބުން އަޅަމެން ދިންނަވައިފާނދޭވެ."],["(އެއުރެންނީ) ކެތްތެރީންނެވެ. އަދި، ތެދުވެރީންނެވެ. އަދި، اللَّه އަށް ކިޔަމަންތެރިވާ މީހުންނެވެ. އަދި، (ހެޔޮގޮތުގައި) ހޭދަކުރާ މީހުންނެވެ. އަދި، ހާރުދަމުގައި ފާފަފުއްސެވުންއެދި دعاء ކުރާ މީހުންނެވެ. (17)","އެއީ، ދަތި އުނދަގޫތަކަށް ކެތްކުރާ، ﷲއަށް ޢަމަލު ޚާލިޞްކުރާ، އީމާންކަމުގައި ތެދުވެރި، ﷲ އަށް ކިޔަމަންތެރިކަން އަދާކޮށް، އެކަމުގައި ދެމިތިބޭ، އެބައިމީހުންގެ މުދަލުން ﷲގެ މަގުގައި ހޭދަކުރާ، ދަންވަރުގެ ވަގުތުގައި ފާފަފުއްސެވުމަށް އެދި ދަންނަވާ މީހުންނެވެ. ދަންވަރުގެ ވަގުތު ޚާއްޞަ ކުރެއްވީ އެވަގުތަކީ ދުޢާ އިޖާބަކުރައްވާ، އަދި ނަފްސުތައް ސާފު ވަގުތަކަށް ވާތީއެވެ."],["ހަމަކަށަވަރުން، اللَّه، އެކަލާނގެ ފިޔަވައި (حق ވެގެން އަޅުކަމެއްވެވޭ) إله އަކު ނުވާކަމަށް ހެކިވެވޮޑިގެންފިއެވެ. އަދި، ملائكة ންނާއި، علم ގެ أهل ވެރިންވެސް (އެކަމަށް) ހެކިވިއެވެ. (އެކަލާނގެ ހެއްދެވި ތަކެތި تدبير ކުރެއްވުމުގައި) عدل ވެރި ކަމާއިގެން އެކަލާނގެ قائم ވެ ވޮޑިގެންވެތެވެ. އެކަލާނގެ މެނުވީ (حق ވެގެން އަޅުކަމެއްވެވޭ) إله އަކު ނުވެތެވެ. (އެކަލާނގެއީ) عزيز ވަންތަ، حكيم ވަންތަ ރަސްކަލާނގެއެވެ. (18)","މާތް ﷲ ވަނީ އެކަލާނގެ ޚަލްޤުކުރެއްވި ކައުނުގައި އެކަލާނގެ އެއްކައުވަންތަކަމުގެ ހެކިތަކާއި ދަލީލުތައް ލައްވަވައިފައެވެ. އަދި އެކަލާނގެ އެއްކައުވަންތަކަމަށް އެކަލާނގެ ޙަޟްރަތުން ހެކި ދެއްވަވައިފައެވެ. އެކަލާނގެއަށް އެއްވެސް ޝަރީކަކު ނުވެއެވެ. މިއީ މާތް ﷲއާއި، އެކަލާނގެ މަލާއިކަތުންނާއި، ޢިލްމުގެ އަހުލުވެރީން އެކަލާނގެ އެއްކައުވަންތަ ކަމަށް ދެއްވި އެންމެ ބޮޑު ހެތްކެވެ. ﴿قَآئِمًۢا بِٱلْقِسْطِ ۚ﴾ އެކަލާނގެއީ މީސްތަކުންގެ އަޖަލާއި ރިޒުޤު ކަނޑައެޅުއްވުމުގައި ޢަދުލުވެރިކަމާއެކު ޤާއިމުވެވޮޑިގެންވާ ރަސްކަލާނގެއެވެ. ﴿لَآ إِلَـٰهَ إِلَّا هُوَ ٱلْعَزِيزُ ٱلْحَكِيمُ﴾ އެކަލާނގެ ފިޔަވައި ޙައްޤުވެގެން އަޅުކަމެއް ވެވޭ އެއްވެސް އިލާހަކު ނުވެއެވެ. އަދި ޚަލްޤުކުރާ، ނުވަތަ ރިޒުޤު ދޭ ފަރާތެއްވެސް ނުވެއެވެ. އެކަލާނގެއީ ޢަޒީޒުވަންތަ، އަދި ކުރައްވާ ކޮންމެ ކަމެއްގައި ޙިކްމަތްވަންތަ ރަސްކަލާނގެއެވެ."],["ހަމަކަށަވަރުން، اللَّه ގެ حضرة ގައި، دين އަކީ، إسلام دين އެވެ. އަދި، ފޮތް ލިބުނުމީހުން އެއުރެންނަށް (حق ގޮތް) އެނގުމަށްފަހުގައި މެނުވީ، އެއުރެން خلاف ވެއެއް ނުގަނެތެވެ. (އެއީ) އެއުރެންގެ މެދުގައިވާ حسد ވެރިކަމުގެ ގޮތުންނެވެ. اللَّه ގެ آية ތަކަށް كافر ވާ މީހުން (ދަންނާށެވެ!) ފަހެ، ހަމަކަށަވަރުން، اللَّه އީ، حساب ބެއްލެވުން އަވަސްވެވޮޑިގެންވާ ރަސްކަލާނގެއެވެ. (19)","މާތް ﷲ އެދީނެއް ފިޔަވައި އެހެން ދީނެއް ޤަބޫލުނުކުރައްވާ، އެކަލާނގެ ރުހިވޮޑިގަންނަވާ ހަމައެކަނި ދީނަކީ އިސްލާމްދީނެވެ. ނަބީކަން ޚަތިމުކުރެއްވި ސާހިބާ ގެންނެވި ދީނެވެ. އެކަލާނގެ ވަޙީކުރައްވައިފައިވާ ފަދައިންނެވެ. ﴿وَمَن يَبْتَغِ غَيْرَ ٱلْإِسْلَـٰمِ دِينًا فَلَن يُقْبَلَ مِنْهُ وَهُوَ فِى ٱلْءَاخِرَةِ مِنَ ٱلْخَـٰسِرِينَ﴾ (ދީނެއްގެ ގޮތުގައި އިސްލާމްދީން ފިޔަވައި އެހެން ދީނެއް އެދޭމީހާގެ ކިބައިން އެކަން ޤަބޫލުނުކުރެވޭނެއެވެ. އަދި އާޚިރަތް ދުވަހު އޭނާ ވާހުށީ ގެއްލެނިވެގެންވާ މީހުންގެ ތެރެއިންނެވެ.) ﴿وَمَا ٱخْتَلَفَ ٱلَّذِينَ أُوتُوا۟ ٱلْكِتَـٰبَ إِلَّا مِنۢ بَعْدِ مَا جَآءَهُمُ ٱلْعِلْمُ﴾ ނަބީކަން ޚަތިމުކުރެއްވި ސާހިބާއާ ބެހޭގޮތުން އެބައިމީހުންގެ ފޮތްތަކުގައި އައިސްފައި ހުރި ވާހަކަތައް ރަނގަޅަށް އެނގިތިބެގެން މެނުވީ އިސްލާމްދީނާއި މުޙައްމަދު ﷺ ގެ ނަބީކަމާ މެދު ޔަހޫދީންނާއި ނަޞާރާއިން އަރައިރުން ނުވެއެވެ. އެހެންކަމުން، އެމީހުން ކާފިރުވީކީ އެއްޗެއް ސާފުނުވެގެނެއް ނުވަތަ ފޮރުވިފައި އޮވެގެންނެއް ނޫނެވެ. ގޮތްދޫނުކުރުމާއި ބޮޑާކަމުގެ ސަބަބުންނެވެ. ﴿بَغْيًۢا بَيْنَهُمْ ۗ﴾ މުސްލިމުންނަށް ހަސަދަވެރި ވާތީއެވެ. ސަބަބަކީ ޒައާމަތާއި ވެރިކަމާއި ބޭނުންވުމެވެ. ﴿وَمَن يَكْفُرْ بِـَٔايَـٰتِ ٱللَّهِ فَإِنَّ ٱللَّهَ سَرِيعُ ٱلْحِسَابِ﴾ އަދި ރަޙްމާނުވަންތަ ރަސްކަލާނގެ ކަލާމްފުޅު ކަމުގައިވާ ޤުރްއާނަށް އިންކާރުކުރާ މީހަކަށް މާތް ﷲ ޢަޛާބުދެއްވާނެއެވެ. އެކަލާނގެއީ ހިސާބުބެއްލެވުން އަވަސް، ޢަޛާބު ގަދަފަދަ ރަސްކަލާނގެއެވެ."],["ފަހެ، އެއުރެން ކަލޭގެފާނާ ޖަދަލުކޮށްފިނަމަ، ކަލޭގެފާނު ވިދާޅުވާށެވެ! ތިމަންކަލޭގެފާނުގެ މޫނުފުޅު (އެބަހީ: ފުރާނަޔާއި ހަށިކޮޅު) اللَّه އަށް خالص ކޮށް ކިޔަމަންކުރައްވައިފީމެވެ. އަދި، ތިމަންކަލޭގެފާނަށް تبع ވި މީހުންވެސްމެއެވެ. ފޮތް ލިބުނު މީހުންނާއި، أمّى ންނަށް (އެބަހީ: عربى ންގެ مشرك ންނަށް) ކަލޭގެފާނު ވިދާޅުވާށެވެ! ތިޔަބައިމީހުން ކިޔަމަންވެއްޖައީމުހެއްޔެވެ؟ ފަހެ، އެއުރެން ކިޔަމަން ވެއްޖެނަމަ، އެއުރެން ތެދުމަގު ލިބިގެންފިކަން ކަށަވަރެވެ. އަދި، އެއުރެން އެނބުރި ފުރަގަސްދީފިނަމަ، ކަލޭގެފާނަށް އޮތްކަން ކަށަވަރީ، (ބާވައިލެއްވި ކަންތައް) އިއްވެވުމެވެ. اللَّه އީ، އަޅުތަކުންގެ ކަންތައް މޮޅަށް ބައްލަވާވޮޑިގެންވާ ރަސްކަލާނގެއެވެ. (20)","އަދި އިސްލާމްދީނާމެދު އެބައިމީހުން ކަލޭގެފާނާ ޖަދަލުކޮށްފިނަމަ، ކަލޭގެފާނު އެބައިމީހުންނަށް ވިދާޅުވާށެވެ. ތިމަންކަލޭގެފާނީ މާތް ﷲގެ އަޅެކެވެ. ތިމަންކަލޭގެފާނުގެ ނަފްސު ޚާލިޞްކުރައްވައި ކިޔަމަންކުރައްވާފައިވަނީ އެކަލާނގެއަށެވެ. އަދި ތިމަންކަލޭގެފާނަށް ތަބަޢަވީ މީހުންވެސް މެއެވެ. ﴿وَقُل لِّلَّذِينَ أُوتُوا۟ ٱلْكِتَـٰبَ وَٱلْأُمِّيِّـۧنَ ءَأَسْلَمْتُمْ ۚ فَإِنْ أَسْلَمُوا۟ فَقَدِ ٱهْتَدَوا۟ ۖ وَّإِن تَوَلَّوْا۟ فَإِنَّمَا عَلَيْكَ ٱلْبَلَـٰغُ ۗ وَٱللَّهُ بَصِيرٌۢ بِٱلْعِبَادِ﴾ އަދި ޔަހޫދީންނަށާއި ނަޞާރާއިންނަށާއި، ބުދަށް އަޅުކަންކުރާ މީހުންނަށް ވިދާޅުވާށެވެ. ތިޔަބައިމީހުން އިސްލާމްވެއްޖައީމު ހެއްޔެވެ؟ ނުވަތަ އަދިވެސް ތިޔަބައިމީހުން ތިބީ ކާފިރުކަން މަތީގައި ހެއްޔެވެ؟ ޙައްޤު ފާޅުވެ އޭގެ އަލި ވަނީ ގަދަވެފައެވެ. އަދި އެބައިމީހުން އިސްލާމްދީނަށް ވަދެއްޖެނަމަ، މަގުފުރެދުމުން ތެދުމަގަށް އަދި އަނދިރިކަމުން އަލިކަމަށް ނުކުމެ، އެބައިމީހުންގެ އަމިއްލަ ނަފުސުތަކަށް އެބައިމީހުން ފައިދާ ހޯދައިދީފިއެވެ. އަދި އިސްލާމްދީން ޤަބޫލުކުރުމަށް އެބައިމީހުން ދެކޮޅުހަދައިފިނަމަ، އެބައިމީހުންނަކަށް ކަލޭގެފާނަށް އެއްވެސް ގެއްލުމެއް ނުދެވޭނެއެވެ. އަދި އެމީހުންނަށް ހިދާޔަތުދެއްވުމަކީ ކަލޭގެފާނު ކުރައްވަން ޖެހިވަޑައިގަންނަވާ ކަމެއް ނޫނެވެ. ކަލޭގެފާނާއި ޙަވާލުކުރެއްވުނީ އެބައިމީހުންނާ ހަމައަށް އިސްލާމްދީނުގެ ދަޢުވަތު ފޯރުކޮށްދެއްވުމެވެ. މާތް ﷲ އަޅުތަކުންގެ ޙާލު ބޮޑަށް ދެނެވޮޑިގަންނަވައެވެ. އެކަލާނގެ އެބައިމީހުންނަށް ޙައްޤު ޖަޒާ ދެއްވާނެއެވެ."],["ހަމަކަށަވަރުން، اللَّه ގެ آية ތަކަށް كافر ވެ، حق އަކާނުލައި، ނަބިއްޔުން قتل ކޮށް، މީސްތަކުންގެ ތެރެއިން عدل އަށް أمر ކުރާ މީހުން قتل ކޮށް އުޅޭމީހުން (ދަންނާށެވެ!) ފަހެ، އެއުރެންނަށް ވޭންދެނިވި عذاب ހުރިކަމުގެ خبر، ކަލޭގެފާނު ދެއްވާށެވެ! (21)","މިއާޔަތް ބާވައިލެއްވީ ޔަހޫދީންނާ ބެހޭގޮތުންނެވެ. ކީރިތި ޤުރްއާނަށް އިންކާރުކުރި، އެއްވެސް ސަބަބެއް، ކުށެއް ނެތި ނަބީބޭކަލުން ޤަތުލުކުރި، ހެވާއި، އިންސާފަށް ގޮވާލައި، ދީން ފަތުރަމުން ﷲގެ ދީނަށް ގޮވައިލާ މީހުން ޤަތުލުކުރި މި އަބާއްޖަވެރީންނަށް ނަރަކައިގެ ވޭންދެނިވި ޢަޛާބު ހުރިކަމުގެ އުފާވެރިކަމުގެ ޚަބަރު ދެއްވާށެވެ. ޢަޛާބަށް އުފާވެރިކަމުގެ ޚަބަރު ބޭނުންކުރައްވައިފައި ވަނީ މަލާމާތުގެ ގޮތުގައެވެ."],["އެއުރެންނީ، ދުނިޔެއާއި، آخرة ގައި، އެއުރެންގެ عمل ތައް باطل ވެފައިވާ މީހުންނެވެ. އަދި، އެއުރެންނަށް نصر ދޭނެ އެއްވެސްބަޔަކު ނުވެތެވެ. (22)","އެބައިމީހުންނަކީ އެބައިމީހުން ކުރި ހުރިހާ ހެޔޮކަމެއް ބޭކާރުވެ، އޭގެ އެއްވެސް އަސަރެއް ފެންނާން ނެތް މީހުންނެވެ. އަދި ކިއެއްތަ ދުނިޔޭގައި އެބައިމީހުންނަށް ލިބޭން އޮތީ ނިކަމެތިކަމެވެ. އަދި އާޚިރަތުގައި ލަޢުނަތެވެ. ﷲގެ ޢަޛާބުން ރައްކާތެރިވުމަށް އެބައިމީހުންނަށް މަދަދުދޭނެ އެއްވެސް ފަރާތެއް ނުވެއެވެ."],["ފޮތުގެ ތެރެއިން ބައެއް (އެއުރެންނަށް) ލިބުނު މީހުން އެއުރެންގެ މެދުގައި، اللَّه ގެ ފޮތުގައިވާގޮތަށް، حكم ކުރުމަށް ގޮވާލީމާ، ދެން އޭގެތެރެއިން ބަޔަކު، ދެކޮޅުވެރިވެ، ފުރަގަސްދީ ދާތަން، ކަލޭގެފާނު ދެކެވަޑައިނުގަންނަވަމުތޯއެވެ؟ (23)","މިތާނގައި ބޭނުންކުރައްވައިފައި ވަނީ ޔަހޫދީންގެ ޙާލަތާ މެދު އަޑުއަހާމީހާ ޝައުޤުވެރިކުރުވުމުގެ އުސްލޫބެކެވެ. މާނައީ: ތައުރާތުގެ ބޮޑު ބައެއްގެ ޢިލްމު ލިބުނު ޔަހޫދީންގެ ޙާލަތާ މެދު ކަލޭގެފާނު ޙައިރާން ވެވަޑައި ނުގަންނަވަމު ތޯއެވެ! އެމީހުން އެކަމަކާ މެދު ދެބަސްވި ކަމުގައި، ރަނގަޅު ގޮތް ނިންމުމަށް މާތް ﷲ ބާވައިލެއްވި ތައުރާތުން ހުކުމް ހޯދުމަށް އެބައިމީހުންނަށް ގޮވައިލެވުމުން، ﷲގެ ޙުކުމް ޤަބޫލުކުރުމަށް އޭގެތެރެއިން އެއް ބަޔަކު ދެކޮޅު ހެދީއެވެ. އެބައިމީހުންނީ އެބައިމީހުންގެ ޠަބީޢަތުގައިވެސް ޙައްޤުން އެއްފަރާތްވެ ބާޠިލުގެ މަތީ ދެމިތިބުން ވާ ބައެކެވެ."],["އެއީ ގުނާލެވިގެންވާ ކުޑަދުވަސްކޮޅަކު މެނުވީ، ތިމަންމެންގައި ނަރަކައިގެ އަލިފާން ނުބީހޭނެޔޭ އެއުރެން ބުނެ އުޅުނުކަމުގެ ސަބަބުންނެވެ. އަދި އެއުރެން ދޮގުން އުފައްދާފައިވާ ބަސްތައް އެއުރެންގެ دين އާ މެދުގައި އެއުރެން ހެއްލުންތެރި ކުޅައެވެ. (24)","ޙައްޤުގެ މަގުން އެބައިމީހުން އެއްފަރާތްވީ އެބައިމީހުންނީ ﷲ ގެ ވަލީވެރީން ކަމަށާއި، އެކަލާނގެ ލޯބިވެވޮޑިގަންނަވާ މީހުންކަމަށް އަދި އެބައިމީހުންނަށް ނަރަކައިގެ ޢަޛާބު ލިބޭނީ ގެރިއަށް އަޅުކަންކުރި ހަދުވަހަށް ކަމުގައި ދަޢުވާކުރުމުގެ ސަބަބުންނެވެ. މިދަޢުވާގައި އެބައިމީހުންނަށް ލަނޑު ލިބުނީ އެބައިމީހުން ﷲ އަށް ނިސްބަތްކޮށް ދޮގުހެދުމުންނެވެ. އެބައިމީހުން ބުނީ މާތް ﷲ ވަނީ ޔަޢުޤޫބު عليه السلام ގެ ދަރީންނަށް ޢަޛާބުނުދެއްވާނެ ކަމަށް އެކަލޭގެފާނަށް ވަޢުދުވެވޮޑިގެންފައި ކަމުގައެވެ."],["ފަހެ، އެދުވަހާމެދު شك ކަމެއްނެތް ދުވަހަކުން (އެބަހީ: قيامة ދުވަހުން) ތިމަންރަސްކަލާނގެ އެއުރެން އެއްކުރައްވައި އެއުރެންނަށް ބޭއިންސާފު ނުކުރައްވާގޮތުގައި، ކޮންމެ نفس އަކަށްމެ އެ نفس އެއް ހޯދިކަމެއް (ގެ ޖަޒާ) ފުރިހަމަޔަށް ލިބޭހިނދު، އެއުރެން (ގެ حال) ވާނީ ކޮންފަދަޔަކުން ހެއްޔެވެ؟ (25)","ޤިޔާމަތް ދުވަހު މާތް ﷲ އެބައިމީހުން އެއްކުރައްވައި، ކޮންމެ މީހަކަށް އެމީހަކު ކުޅަ ކަމެއްގެ ޙައްޤު ޖަޒާ ލިބޭއިރު، މި އަބާއްޖަވެރި، ދޮގުވެރީންގެ ޙާލު ހުންނާނީ ކިހިނަކުން ހެއްޔެވެ؟ ކަލޭގެފާނުގެ ވެރިރަސްކަލާނގެ އެއްވެސް މީހަކަށް އަނިޔާވެރިވެވޮޑިނުގަންނަވާނެއެވެ. ރިވާވެގެން ވެއެވެ. ޔަހޫދީ ފިރިހެނަކު ޔަހޫދީ އަންހެނަކާ ޒިނޭކުރިއެވެ. (ދެމީހުންނަކީވެސް މުޙްޞަނުންނެވެ. އެބަހީ: ކުރީން މީހުންނާ އިނދެފައި ތިބި މީހުންނެވެ.) އެމީހުންގެ ފޮތުގައި މިކަމުގެ ޙައްދަކަށް އޮންނަނީ ރަޖަމުކުރުމެވެ. އެހެނަސް، އެބައިމީހުން އެ ދެމީހުން ރަޖަމުކުރާން ބޭނުން ނުވިއެވެ. ދެން އެމައްސަލަ ރަސޫލުﷲ ﷺ އާއި ހަމައަށް ގެނެސްފިއެވެ. އެބައިމީހުން އުއްމީދުކޮށްގެން ތިބީ އެކަލޭގެފާނު ލުޔެއް ދެއްވާނެކަމުގައެވެ. ނަމަވެސް، އެކަލޭގެފާނު ޙުކުމްކުރެއްވީ އެބައިމީހުންގެ ފޮތުގައި އޮތް ގޮތަށް ރަޖަމުކުރުމަށެވެ. އެހިނދު އެބައިމީހުންގެ ޢިލްމުވެރީން ދަންނަވައިފިއެވެ. އަހަރުމެންގެ ފޮތުން އަހަރުމެންނަށް ރަޖަމުގެ ވާހަކައެއް ނުފެނެއެވެ. ނަބިއްޔާ ޙަދީޘުރެއްވިއެވެ. ތިމަންކަލޭގެފާނާއި ތިޔަބައިމީހުންނާ ދެމެދު ގޮތެއް ނިންމާނީ ތައުރާތުންނެވެ. ތިމަންކަލޭގެފާނަށް ތައުރާތު ގެނެސްދޭށެވެ. އެހެނަސް، އެބައިމީހުން ތައުރާތު ގެންނާން ޤަބޫލެއް ނުވިއެވެ. އަދި އެ ޙުކުމްވެސް ޤަބޫލެއް ނުކުރިއެވެ. ދެން ﴿أَلَمْ تَرَ إِلَى ٱلَّذِينَ أُوتُوا۟ نَصِيبًا مِّنَ ٱلْكِتَـٰبِ﴾ މިއާޔަތް ބާވައިލެއްވިއެވެ."],["ކަލޭގެފާނު ވިދާޅުވާށެވެ! ވެރިކަން މިލްކުވެގެންވާ، ހައްދަވާ ބޮޑުކުރެއްވި ރަސްކަލާކޯއެވެ! އިބަރަސްކަލާނގެ އިރާދަކުރައްވާ މީހަކަށް ވެރިކަން ދެއްވަމުއެވެ. އަދި، އިބަރަސްކަލާނގެ އިރާދަކުރައްވާ މީހެއްގެ ކިބައިން ވެރިކަން ވަކިކުރައްވަމުއެވެ. އަދި، އިބަރަސްކަލާނގެ އިރާދަކުރައްވާ މީހަކު މަތިވެރިކުރައްވަމުއެވެ. އަދި، އިބަރަސްކަލާނގެ އިރާދަކުރައްވާ މީހަކު ނިކަމެތިކުރައްވަމުއެވެ. އެންމެހާ ހެޔޮކަންވަނީ، އިބަރަސްކަލާނގެ يدقدرة ފުޅުގައެވެ. ހަމަކަށަވަރުން، އިބަރަސްކަލާނގެއީ، ކޮންމެކަމެއްގެ މައްޗަށް ކުޅަދުންވަންތަ ރަސްކަލާނގެއެވެ. (26)","ކަލޭގެފާނު ވިދާޅުވާށެވެ. އޭ ހުރިހާ ތަކެއްޗެއްގެ ވެރިރަސްކަލާކޮ! ކައުނުގައިވާ ހުރިހާ އެއްޗެއްގެ ކަންކަން ބަލަހައްޓަވައި ހިންގަވަނީ އިބަރަސްކަލާނގެއެވެ. އަޅުންގެ ތެރެއިން އިބަރަސްކަލާނގެ އިރާދަކުރައްވާ ފަރާތަކަށް ވެރިކަން ދެއްވަމުއެވެ. އަދި އިބަރަސްކަލާނގެ އިރާދަކުރައްވާ ފަރާތެއްގެ ކިބައިން ވެރިކަން އަތުލައްވަމުއެވެ. އަދި އިބަރަސްކަލާނގެ އިރާދަކުރައްވާ ފަރާތެއް ޢިއްޒަތެރިކުރައްވަމުއެވެ. އަދި އިބަރަސްކަލާނގެ ކުޅަދުންވަންތަކަމުން، އިބަރަސްކަލާނގެ އިރާދަކުރައްވާ ފަރާތެއް ނިކަމެތި ކުރައްވަމުއެވެ. އެއްވެސް ފަރާތަކަށް ފައިދާއެއް ނުވަތަ ގެއްލުމެއް ދެއްވޭނީ ހަމައެކަނި އިބަރަސްކަލާނގެއަށެވެ. އިބަރަސްކަލާނގެއީ ހުރިހާ ކަމަކަށް ކުޅަދުންވަންތަ ރަސްކަލާނގެއެވެ. ރިވާވެގެންވެއެވެ. ރަސޫލުﷲ ﷺ މައްކާ ފަތަޙަކުރެއްވުމަށް ފަހު، ފާރިސްކަރައާއި ރޫމުގެ ވެރިކަން އެކަލޭގެފާނުގެ އުއްމަތަށް ލިބޭނެކަމަށް ވަޢުދުވެވަޑައިގެންނެވިއެވެ. އެހިނދު ޔަހޫދީން ބުންޏެވެ. މުޙައްމަދު ﷺ އަށް ފާރިސްކަރައާއި ރޫމު ލިބޭނީ ކިހިނެއް ހެއްޔެވެ!! އެބައިމީހުންނީ އެއަށް ވުރެ މާވަރުގަދަ، އެހެން ބަޔަކަށް ބަލިނުކުރެވޭނޭ މީހުންނެވެ. އެކަލޭގެފާނު ފާރިސްކަރައާއި ރޫމަށް ދަހިވެތިވެވަޑައިގެން އެއުޅުއްވަނީ އެކަލޭގެފާނަށް މައްކާ ނުފުދެނީހެއްޔެވެ؟ ދެން ﴿تُؤْتِى ٱلْمُلْكَ مَن تَشَآءُ ﴾ މިއާޔަތް ބާވައިލެއްވިއެވެ."],["އިބަރަސްކަލާނގެ، ދުވާލުގެ ތެރެއަށް ރޭގަނޑު ވައްދަވަމުއެވެ. އަދި، ރޭގަނޑުގެ ތެރެއަށް ދުވާލު ވައްދަވަމުއެވެ. އަދި، މަރުވެފައިވާ ތަކެތީން ދިރޭތަކެތި ނެރުއްވަމުއެވެ. އަދި، ދިރޭތަކެތީން މަރުވެފައިވާ ތަކެތި ނެރުއްވަމުއެވެ. އަދި، އިބަރަސްކަލާނގެ އިރާދަކުރައްވާ މީހަކަށް حساب އެއްނެތި رزق ދެއްވަމުއެވެ. (27)","އިބަރަސްކަލާނގެ ދުވާލުގެ ތެރެއަށް ރޭގަނޑު ވައްދަވަމުއެވެ. އަދި ރޭގަނޑުގެ ތެރެއަށް ދުވާލު ވައްދަވަމުއެވެ. މިގޮތުން، އެކަތީން އިތުރުކޮށް އަނެކައްޗަށް އުނިކުރައްވައެވެ. މީގެ ސަބަބުން ފިނިމޫސުމުގައި ރޭގަނޑު ދިގުވެފައި ދުވާލު ކުރުވެއެވެ. އަދި ހޫނުމޫސުމުގައި ރޭގަނޑު ކުރުވެ ދުވާލު ދިގުވެއެވެ. މަޑުމަޑުން ރޭގަނޑުގެ އަނދިރިކަން ދުވާލުގެ ތެރެއަށް ވަދެއެވެ. ދެން މީގެ އިދިކޮޅަށް ބަދަލުވެއެވެ. ދުވާލު ދިގުވެ ކުރުވަނީ މިހެންވެއެވެ. އަދި އެކަލާނގެ ދަނޑުން އޮށްޓަރު ނެރުއްވައެވެ. އަދި ކަދުރުގެ އޮށުން ކަދުރު ރުއް ނެރުއްވައެވެ. ކުކުޅުން ބިސް ނެރުއްވައެވެ. އަދި މަނި ތިއްކަކުން އިންސާނާ ނެރުއްވައެވެ. އަދި މީގެ އިދިކޮޅަށް މިކަންކަން ހިންގަވައެވެ. މިގޮތުގައި ދިރުމެއް ނެތް އެއްޗަކުން ދިރޭ އެއްޗެއް، އަދި ދިރޭ އެއްޗަކުން ދިރުމެއް ނެތް އެއްޗެއް ނެރުއްވައެވެ. މެދުނުކެނޑި އަބަދަށް ދެމިގެންވާ ގޮތަށް މިކަން ހިނގަމުން ދެއެވެ. މިކަން ހިންގަވާ ޙިކްމަތްތެރި، އަދި ނެތުމުގެ ތެރެއިން ތަކެތި އުފައްދަވާ ރަސްކަލާނގެ ހުސްޠާހިރުވަންތަކަމާއެވެ."],["مؤمن ން، مؤمن ން ފިޔަވައި كافر ން އެއީ، އެހީތެރިންކަމުގައި ނުހަދާހުށިކަމެވެ! އެކަންތައް (އެގޮތަށް) ކުރާމީހާ (ދަންނާށެވެ!) ފަހެ، اللَّه ގެ ވާގިވެރިކަމުގެ ތެރެއިން އެއްވެސްކަމެއްގައި އެމީހަކު ނުވެތެވެ. އެއުރެންގެ ކިބައިން އަންނަ ނުރައްކަލަކުން ތިޔަބައިމީހުން ސަލާމަތްވުން مجبور ވެއްޖެ حال އެއްގައި މެނުވީއެވެ. އަދި، اللَّه އެކަލާނގެ عقاب އަށް ތިޔަބައިމީހުން ބިރުވެތި ކުރައްވަތެވެ. އެނބުރި ދިޔުންވަނީ اللَّه ގެ حضرة އަށެވެ. (28)",'އޭ އީމާންވެއްޖެ މީސްތަކުންނޭވެ! މާތް ﷲގެ ދުޝްމަނުންނާ ރަޙްމަތްތެރިކަން ބޭއްވުމުން ތިޔަބައިމީހުން ރައްކާތެރިވާށެވެ. ތިޔަބައިމީހުންގެ މުއުމިން އަޚުން ދޫކޮށް، އެބައިމީހުންނީ އެހީތެރީންނާއި ވާގިވެރީން ކަމުގައި ނަހަދާށެވެ. ކާފިރުންނާ ބައިވެރިވެ އެބައިމީހުންގެ ކިބައިން ވާތްގަށް އެދި އަދި އެބައިމީހުންނަށް ވާގިވެރިވުމުގެ އެކުވެރިކަން ޚިޔާރުކޮށްފި މީހާއީ މާތް ﷲގެ ދީނާ ޝަރީޢަތާ ޚިލާފުވެއްޖެ މީހެކެވެ. އަދި އޭނާއީ ތެދުވެރިގޮތުގައި އީމާންވާ މުއުމިނަކު ކަމުގައި ނުވާނެއެވެ. ﴿إِلَّآ أَن تَتَّقُوا۟ مِنْهُمْ تُقَىٰةً ۗ﴾ އެހެންނަމަވެސް، އެބައިމީހުންގެ ފަރާތުން ނުބައިކަމެއް ނުވަތަ އުނދަގުލެއްގެ ބިރު އޮތް ޙާލަތެއްގައި، ހިތުގައި ލޯތްބެއް ނެތި، ބޭރުފުށުން ދުލުން، އެބައިމީހުންނަށް ލޯބި ފާޅުކުރުމަކުން މައްސަލައެއް ނެތެވެ. މިއީ "މޮޔައިންނަށް އޯގާތެރިކަން ދެއްކުމު" ގެ ތެރޭގައި ހިމެނޭ ކަމެކެވެ. ރަސޫލުﷲ ﷺ ޙަދީޘުކުރައްވާފައިވާ ފަދައިންނެވެ. إنّا لنبش – أي نظهرالسرور – في وجوه أقوام وقلوبنا تلعنهم (އަހަރުމެންގެ ހިތްތަކުން ބައެއް މީހުންނަށް ލަޢުނަތް ދޭ ޙާލު، އެމީހުންގެ ކުރިމަތީގައި އުފާވެރިކަން ފާޅުކުރަމުއެވެ.) (މިއީ މައުޤޫފު ޙަދީޘެކެވެ. އެބަހީ، ރަސޫލުﷲ ﷺ ޙަދީޘުކުރެއްވިކަން ސާބިތުނުވެއެވެ. އެހެންކަމުން، މިއީ މި ޙަދީޘުގެ ރާވީ، އަބުއްދަރްދާއި رضي الله عنه އަށް ނިސްބަތްކުރެވޭ ބަސްފުޅެކެވެ. -މުތަރްޖިމު-) ﴿وَيُحَذِّرُكُمُ ٱللَّـهُ نَفْسَهُۥ ۗ وَإِلَى ٱللَّـهِ ٱلْمَصِيرُ﴾ މާތް ﷲ އެކަލާނގެ ޢަޛާބަށް، ރައްކާތެރިވުމަށް (އެހެންފަރާތެއްގެ ޢުޤޫބާތަކަށް ނޫން) ތިޔަބައިމީހުންނަށް އިންޒާރު ދެއްވައެވެ. ތިޔަބައިމީހުން އެނބުރި ދިއުން އޮތީ އެކަލާނގެ ޙަޟްރަތަށެވެ. އަދި އެކަލާނގެ ތިޔަބައިމީހުންގެ ޢަމަލުތަކަށް ތިޔަބައިމީހުންނަށް ޖަޒާދެއްވާނެއެވެ.'],["ކަލޭގެފާނު ވިދާޅުވާށެވެ! ތިޔަބައިމީހުންގެ ހިތްތަކުގައިވާކަމެއް، ތިޔަބައިމީހުން ވަންހަނާކުޅަޔަސް، ނުވަތަ އެކަމެއް ތިޔަބައިމީހުން ފާޅުކުޅަޔަސް، اللَّه، އެކަމެއް ދެނެވޮޑިގެންވެތެވެ. އަދި، އުޑުތަކުގައި ވާހާ ކަމަކާއި، ބިމުގައި ވާހާ ކަމެއްވެސް، އެކަލާނގެ ދެނެވޮޑިގެންވެތެވެ. اللَّه އީ، ކޮންމެކަމެއްގެ މައްޗަށް ކުޅަދުންވަންތަ ރަސްކަލާނގެއެވެ. (29)","ތިޔަބައިމީހުންގެ ހިތްތަކުގައި ދުޝްމަނުންނަށް ވާ ކުލުނާއި ލޯބި ތިޔަބައިމީހުން ހާމަކުރިއަސް، އަދި ސިއްރުކުރިއަސް މާތް ﷲ އެކަން މޮޅަށް ދެނެވޮޑިގެންވެއެވެ. އެކަލާނގެއަށް މިކައުނުގައި އެއްވެސް ކަމެއް ފޮރުވިފައި ނުވެއެވެ. އެހެނީ، އެކަލާނގެއީ ހުރިހާ ކަމެއް ދެނެވޮޑިގަންނަވާ ރަސްކަލާނގެއެވެ. ދެން، ތިޔަބައިމީހުންގެ ކަންތައް އެކަލާނގެއަށް ސިއްރުވާނީ ކިހިނެއް ހެއްޔެވެ؟ އަދި އެކަލާނގެއީ އެކަލާނގެ ޙުކުމާ ޚިލާފުވެ، އެކަލާނގެ އަމުރަށް ނުކިޔަމަންތެރިވާ މީހުންގެ ފަރާތުން ބަދަލު ހިއްޕެވުމަށް ކުޅަދުންވަންތަ ރަސްކަލާނގެއެވެ. މިއާޔަތުގައި މިވަނީ ގަދަފަދަ އިންޒާރެކެވެ."],["ކޮންމެ نفس އެއްމެ، ހެޔޮކަމުގެ ތެރެއިން، އެ نفس އެއް ކުޅަކަމަކާއި، ނުބައިކަމުގެ ތެރެއިން، އެ نفس އެއް ކުޅަކަމެއް حاضر ކުރައްވާފައިވާތީ ދެކޭނޭ ދުވަސް (ހަނދުމަކުރާށެވެ! އެދުވަހުން) އެ نفس އެއް ކުޅަ ނުބައިކަމަކާއި، އެ نفس އަކާ ދެމެދު އެތަކެއް ދުރުމިނެއް ހުންނާނެނަމައޭ ހީކޮށް އެކަމަށް އެދޭނެތެވެ. اللَّه، އެކަލާނގެ عقاب އަށް ތިޔަބައިމީހުން ބިރުވެރިތިކުރައްވަތެވެ. اللَّه އީ، އަޅުތަކުންނަށް ނުހަނު އޯގާވަންތަ ރަސްކަލާނގެއެވެ. (30)","އެ ޖަޒާ ދެއްވާނީ ދުނިޔެއަކު ނޫނެވެ. ޖަޒާ ދެއްވުން އޮތީ އާޚިރަތް ދުވަހުއެވެ. އެދުވަހު ކޮންމެ ނަފުސަކަށް ވެސް އެ ނަފުސުގެ ޖަޒާ ލިބޭނެއެވެ. އެއިން ރެކި ނުގަނެވޭނެއެވެ. ހެޔޮ ޢަމަލު ކޮށްފައި ހުރި މީހާއަށް އުފަލާއި ރަނގަޅު ގޮތް ހުށްޓެވެ. ނުބައި ޢަމަލު ކޮށްފައި ހުރި މީހާއަށް އެ ނުބައި ޢަމަލުގެ ޖަޒާ ނުފެންނާނެ ނަމައޭ އޭނާ ހިތަށް އަރާނެއެވެ. އޭނާއަށް ލިބޭނޭ ދެރައާއި ނިކަމެތިކަމުގެ ސަބަބުން، އޭނާއަށް އެއްގޮތަކަށްވެސް ނުފެންނަ އަދި ތަޞައްވަރުވެސް ނުކުރެވޭހާ ދުރުގައި އެ ޖަޒާ ވާނެނަމައޭ އޭނާ ހިތަށް އަރާނެއެވެ. ﴿وَيُحَذِّرُكُمُ ٱللَّهُ نَفْسَهُۥ ۗ وَٱللَّهُ رَءُوفٌۢ بِٱلْعِبَادِ﴾ މާތް ﷲ އެކަލާނގެ ގަދަފަދަ ޢަޛާބުގެ އިންޒާރު ތިޔަބައިމީހުންނަށް ދެއްވަވައެވެ. އަދި އެކަލާނގެ އަޅުތަކުންނަށް ދުޝްމަނުންނާއި ރަޙްމަތްތެރިކަން ނުބޭއްވުމަށް އެންގެވީ، އެކަލާނގެ އެބައިމީހުންނަށް އޯގާތެރިވެވޮޑިގަންނަވާތީއެވެ."],["ކަލޭގެފާނު ވިދާޅުވާށެވެ! ތިޔަބައިމީހުން، اللَّه އަށް ލޯބިވާކަމުގައި ވަނީނަމަ، ފަހެ، ތިޔަބައިމީހުން، ތިމަންކަލޭގެފާނަށް تبع ވާށެވެ! އޭރުން، اللَّه، ތިޔަބައިމީހުންދެކެ ލޯބިވެވޮޑިގެންވާނެތެވެ. އަދި، ތިޔަބައިމީހުންނަށްޓަކައި، ތިޔަބައިމީހުންގެ ފާފަތައް ފުއްސަވައިދެއްވާނެތެވެ. اللَّه އީ، ގިނަގިނައިން ފާފަފުއްސަވާ، رحيم ވަންތަ ރަސްކަލާނގެއެވެ. (31)","ކަލޭގެފާނު ވިދާޅުވާށެވެ! ތިޔަބައިމީހުން ޙަޤީޤަތުގައި ވެސް ﷲއަށް ލޯބިވާނަމަ، ފަހެ ތިޔަބައިމީހުން ތިމަންކަލޭގެފާނަށް ތަބަޢަވާށެވެ. އެހެނީ، ތިމަންކަލޭގެފާނަކީ ތިޔަބައިމީހުންނަށް ތެދުމަގު ދެއްކެވުމަށް އެކަލާނގެ ފޮނުއްވި ރަސޫލާއެވެ. ތިމަންކަލޭގެފާނަށް ތިޔަބައިމީހުން ކިޔަމަންވާނަމަ، މާތް ﷲ ތިޔަބައިމީހުންނަށް ލޯބިވެވޮޑިގަންނަވާނެއެވެ. އަދި އިސްވެ ގޮސްފައިވާ ފާފަ ތިޔަބައިމީހުންނަށް ފުއްސަވައި ދެއްވާނެއެވެ. އެކަލާނގެއީ ގިނަގިނައިން ފާފަ ފުއްސަވާ، މަތިވެރި ރަޙްމަތުގެ ވެރި ރަސްކަލާނގެއެވެ."],["ަލޭގެފާނު ވިދާޅުވާށެވެ! ތިޔަބައިމީހުން، اللَّه އަށާއި، رسول އާއަށް ކިޔަމަންވާށެވެ! ފަހެ، ތިޔަބައިމީހުން އެނބުރި ފުރަގަސްދީފިނަމަ (ދަންނާށެވެ!) ފަހެ، ހަމަކަށަވަރުން، كافر ންދެކެ اللَّه ލޯބިވެވޮޑިގެނެއް ނުވެތެވެ. (32)","ރަސޫލާ ﷺ އަށް ކިޔަމަންވުމަކީ ވާޖިބެއްކަން އަނެއްކާވެސް އިތުރަށް ބަޔާންކުރައްވަނީއެވެ. މާނައީ: ކަލޭގެފާނު އެބައިމީހުންނަށް ވިދާޅުވާށެވެ. ތިޔަބައިމީހުން މާތް ﷲގެ އަމުރުފުޅަށާއި، އެކަލާނގެ ރަސޫލާ ﷺ ގެ އަމުރުފުޅަށް ކިޔަމަންވާށެވެ. އޭރުން ތިޔަބައިމީހުން ކާމިޔާބުވެ، ބާއްޖަވެރިވާނެއެވެ. ތިޔަބައިމީހުން ކިޔަމަންތެރިކަމުން އެއްކިބާވެ، ﷲގެ އަމުރުފުޅަށް ބޯނުލަނބައިފިނަމަ ތިޔަބައިމީހުން ވާނީ ކާފިރުން ފަދައިންނެވެ. އަދި އެކަލާނގެ އާޔަތްތަކަށް ކާފިރުވެ، އެކަލާނގެ ރަސޫލުންނަށް އުރެދޭ މީހަކަށް އެކަލާނގެ ލޯބިވެވޮޑިނުގަންނަވައެވެ."],["ހަމަކަށަވަރުން، اللَّه، آدم ގެފާނާއި، نوح ގެފާނާއި، إبراهيم ގެފާނުގެ آل ވެރިންނާއި، عمران ގެ آل ވެރިން (އެދުވަސްވަރުގެ) عالم ތަކުގެ މައްޗަށް خيار ކުރެއްވިއެވެ. (33)","މާތް ﷲ ވަނީ އެކަލާނގެ ޚަލްޤުތަކުންގެ ތެރެއިން ނަބީކަމާއި ރަސޫލުކަން ދެއްވައި، އާދަމުގެ ދަރީންގެ ބައްޕަ އާދަމު عليه السلام، ރަސޫލުބޭކަލުންގެ ޝައިޚު ނޫޙު عليه السلام، އިބްރާހީމް عليه السلام ގެ ދަރިކޮޅު، އޭގެތެރޭގައި އިސްމާޢީލު عليه السلام ، އިސްޙާޤު عليه السلام އަދި އެބޭފުޅުންގެ ދަރިފަސްކޮޅުން ވަޑައިގެންނެވި މޫސާ عليه السلام އަދި ޢީސާ عليه السلام އާއި އެންމެ ފަހުގެ ރަސޫލާ މުޙައްމަދު ﷺއިޚްތިޔާރުކުރައްވައި ހޮއްވަވައިފައެވެ. ހުރިހާ ޚަލްޤުތަކުންގެ މައްޗަށެވެ."],["އޭގެތެރެއިން އެއްބަޔަކީ، އަނެއްބަޔެއްގެ ކިބައިން އައިސްފައިވާ ދަރިފަސްކޮޅެކެވެ. اللَّه އީ، މޮޅަށް އައްސަވާވޮޑިގެންވާ، މޮޅަށް ދެނެވޮޑިގެންވާ ރަސްކަލާނގެއެވެ. (34)","މި އިޚްތިޔާރުކުރެއްވުނު ހުރިހާ ބޭފުޅުންނަކީ އެއް ދަރިކޮޅެކެވެ. އެއް ޢާއިލާއެކެވެ. މާތް ކަމާއި، ތަޤްވާވެރިކަމާއި ހެޔޮލަފާކަމުގައި އެންމެންވެސް ވަނީ އެއްދަރަޖައެއްގައެވެ. މާތް ﷲއީ އެކަލާނގެ ޚަލްޤުތަކުންގެ ތެރެއިން ހޮއްވަވާ ފަރާތެއް މޮޅަށް ދެނެވޮޑިގަންނަވާ ރަސްކަލާނގެއެވެ. މިއީ އަލްމަސީޙު ޢީސާ عليه السلام އުފަންވެޑައިގަތް ގޮތުގެ ވާހަކަ ފެށްޓެވުމަށް ގެންނެވި ތަމްހީދެކެވެ."],["عمران ގެ އަނބިކަނބަލުން ވިދާޅުވިހިނދު، ހަނދުމަކުރާށެވެ! އަޅުގެ ވެރިރަސްކަލާކޯއެވެ! އަޅުގެ ބަނޑުގައި އޮތް ދަރި (بيت المقدس ގެ خدمة އަށްޓަކައި، އެހެން ހުރިހާކަމަކުން) މިނިވަންކޮށް، އިބަރަސްކަލާނގެ حضرة އަށް خالص ކުރުމަށް، ހަމަކަށަވަރުން، ނަދުރުގެންފީމެވެ. ފަހެ، އަޅުގެ ކިބައިން (އެކަން) قبول ކުރައްވާނދޭވެ! ހަމަކަށަވަރުން، އިބަރަސްކަލާނގެއީ، މޮޅަށް އައްސަވާވޮޑިގެންވާ، މޮޅަށް ދެނެވޮޑިގެންވާ ރަސްކަލާނގެއެވެ. (35)","އޭ ރަސޫލާ ﷺ އެވެ، މާތް ﷲގެ ހެޔޮލަފާ އަޅާ ޢިމްރާނުގެ އަނބިކަނބަލުން ވިދާޅުވި ވާހަކަތައް ކަލޭގެފާނުގެ ޤައުމުގެ މީހުންނަށް ކިޔައިދެއްވާށެވެ. އޭ މިއަޅާގެ ވެރިރަސްކަލާކޮ! މިއަޅާގެ ބަނޑުގައިވާ ދަރިފުޅު އިބަރަސްކަލާނގެ ވަޖުހުފުޅަށް ޚާލިސްކުރުމަށް ނަދުރުގެންފީމެވެ. ބައިތުލްމަޤްދިސްގެ ޚިދްމަތަށް ޚާލިޞްކުރާ ޙާލުއެވެ. ފަހެ، އިބަރަސްކަލާނގެ މިއަޅާގެ ކިބައިން ޤަބޫލުކުރައްވާނދޭވެ! އިބަރަސްކަލާނގެއީ މިއަޅާގެ ދުޢާ އަޑުއައްސަވާ، މިއަޅާގެ ނިޔަތް މޮޅަށް ދެނެވޮޑިގެންވާ ރަސްކަލާނގެއެވެ."],["ދެން، އެކަމަނާ، އެ ދަރިކަނބަލުންނާއިގެން ރައްކާވިހިނދު، ވިދާޅުވިއެވެ. އަޅުގެ ވެރިރަސްކަލާކޯއެވެ! ހަމަކަށަވަރުން، އަޅު ވިހޭ ދަރިޔަކީ، އަންހެން ކުއްޖެކެވެ. އެކަމަނާ ރައްކާވީ، ކޮންކަހަލަ ކުއްޖެއްކަން اللَّه ދެނެވޮޑިގެންވެތެވެ. (އެކަމަނާ ދެންނެވިއެވެ.) ފިރިހެންކުއްޖަކު އަންހެންކުއްޖަކާ އެއްފަދައެއްނޫނެވެ. އަދި، ހަމަކަށަވަރުން، އެ ދަރިކަނބަލުންނަށް مريم އޭ ނަންދީފީމެވެ. އަދި، ހަމަކަށަވަރުން، رحمة ން ބޭރުކުރައްވާފައިވާ شيطان އާގެ ކިބައިން، އެ ދަރިކަނބަލުންނާއި، އެ ދަރިކަނބަލުންގެ ދަރިފަސްކޮޅު، ރައްކާތެރިކޮށްދެއްވުމަށްއެދި، އިބަރަސްކަލާނގެ حضرة އަށް ދަންނަވަމެވެ. (36)",'އެކަމަނާ ދަރިފުޅާއިގެން ރައްކައުވެވަޑައިގަތުމަށް ފަހު، ދެރަފުޅުވެވަޑައިގެން، ޢުޛުރު ހުށަހަޅުއްވާ ގޮތަށް ވިދާޅުވިއެވެ. މިއަޅާގެ ވެރިރަސްކަލާކޮ! މިއަޅާ ވިހެއީ އަންހެންކުއްޖެކެވެ. އެއީ، އޭރު ނަދުރުބުނެގެން އެގޮތަށް ހުށަހަޅާން ފިރިހެން ކުދީން ނޫނީ ޤަބޫލުނުކުރެވޭތީއެވެ. ﴿ وَٱللَّهُ أَعْلَمُ بِمَا وَضَعَتْ وَلَيْسَ ٱلذَّكَرُ كَٱلْأُنثَىٰ ۖ﴾ އެކަމަނާ ވިދާޅުވިޔަސް އަދި ނުވިޔަސް އެކަމަނާ ރައްކައުވެވަޑައިގަތީ ކޮންކަހަލަ ކުއްޖަކާއިގެން ކަން މާތް ﷲ މޮޅަށް ދެނެވޮޑިގަންނަވައެވެ. އެކަމަނާ އެދިވަޑައިގަތް ފިރިހެންކުއްޖާ، އެކަމަނާއަށް ލިބިވަޑައިގެންނެވި އަންހެންކުއްޖާއާ އެއްގޮތް ނުވާނެއެވެ. އަދި ކިއެއްތަ އަންހެންކުއްޖާ މާ ރަނގަޅެވެ، މިދެ ޖުމްލައަކީ މާތް ﷲ ވަޙީކުރެއްވި ބަސްފުޅެވެ. ލިބުނު ދަރިފުޅު މާތް ކުރެއްވުމުގެ ގޮތުން ވަޙީކުރެއްވި ބަސްފުޅެވެ. ﴿وَإِنِّى سَمَّيْتُهَا مَرْيَمَ وَإِنِّىٓ أُعِيذُهَا بِكَ وَذُرِّيَّتَهَا مِنَ ٱلشَّيْطَـٰنِ ٱلرَّجِيمِ﴾ މިއަޅާ އެދަރިފުޅަށް:"މަރްޔަމް" ކިޔައި ނަން ދީފީމެވެ. (އެބޭފުޅުންގެ ބަހުން މިނަމުގެ މާނައަކީ އަޅުވެރި އަންހެނާއެވެ.) އަދި މިއަޅާ އިބަރަސްކަލާނގެ ޙަޟްރަތުގައި އޭނާއާއި އޭނާގެ ދަރިފަސްކޮޅު ޝައިޠާނާގެ ނުބައިކަމުން ސަލާތްކޮށްދެއްވުން އެދި ދަންނަވަމެވެ.'],["ފަހެ، އެކަމަނާގެ ވެރިރަސްކަލާނގެ ރިވެތިވެގެންވާ قبول އަކުން އެކަމަނާ قبول ކުރައްވައިފިއެވެ. އަދި، ރިވެތިވެގެންވާ ބޮޑުކުރެއްވުމަކުން އެކަމަނާ ބޮޑުކުރެއްވިއެވެ. އަދި، زكرياّ ގެފާނާ، އެކަމަނާ ބެލެހެއްޓެވުން حوال ކުރެއްވިއެވެ. އެކަމަނާގެ އަރިހަށް محراب ގެ ތެރެޔަށް زكريّا ގެފާނު، ވެދެވަޑައިގަންނަވާ ކޮންމެފަހަރަކު، އެކަމަނާގެ އަރިހުގައި، ކާތަކެތިވާތީ، އެކަލޭގެފާނު ދެކެވަޑައިގެން ވިދާޅުވެތެވެ. އޭ مريم އެވެ! ކަމަނާއަށް މިތަކެތި ލިބިވަޑައިގަންނަވަނީ ކޮންތާކުންތޯއެވެ؟ އެކަމަނާ ވިދާޅުވެތެވެ. އެއީ، اللَّه ގެ حضرة ންނެވެ. ހަމަކަށަވަރުން، اللَّه އެކަލާނގެ އިރާދަކުރައްވާ މީހަކަށް އެއްވެސް حساب އެއްނެތި رزق ދެއްވަތެވެ. (37)","މާތް ﷲ ރިވެތިވެގެންވާ ޤަބޫލުކުރެއްވުމަކުން އެކަމަނާ ޤަބޫލުކުރައްވައިފިއެވެ. އަދި ރިވެތިވެގެންވާ ގޮތުގައި އެކަމަނާ ބޮޑުކުރެއްވިއެވެ. އަދި އެކަމަނާއަށް ބާއްޖަވެރިކަމުގެ މަގު ދެއްކެވިއެވެ. އަދި އެކަމަނާ ބަލަހައްޓަވާނެ ބޭފުޅަކު ހަމަޖެއްސެވިއެވެ. އެއީ ޒަކަރިއްޔާ عليه السلام އެވެ. ﴿كُلَّمَا دَخَلَ عَلَيْهَا زَكَرِيَّا ٱلْمِحْرَابَ وَجَدَ عِندَهَا رِزْقًا ۖ قَالَ يَـٰمَرْيَمُ أَنَّىٰ لَكِ هَـٰذَا ۖ قَالَتْ هُوَ مِنْ عِندِ ٱللَّهِ ۖ إِنَّ ٱللَّهَ يَرْزُقُ مَن يَشَآءُ بِغَيْرِ حِسَابٍ﴾ ޒަކަރިއްޔާ عليه السلام މަރްޔަމްގެފާނުގެ އަރިހަށް ވެދެވަޑައިގަންނަވާ ކޮންމެ ފަހަރަކު އެކަމަނާގެ އަރިހުގައި މޭވާއާއި ކާނާ ހުއްޓައި ފެނިވަޑައިގަންނަވައެވެ. އަދި އެކަމަނާއާ ސުވާލުކުރައްވައެވެ. މިއީ ކަމަނާއަށް ކޮންތާކުން ލިބިވަޑައިގެންނެވި އެއްޗެއްތޯއެވެ. އެކަމަނާ ޖަވާބުދެއްވައެވެ. ތިޔައީ ﷲ ގެ ޙަޟްރަތުން ދެއްވި ރިޒުޤެވެ. މާތް ﷲ އެއްވެސް މަސައްކަތަކާއި ވަރުބަލިވުމަކާ ނުލައިވެސް ރިޒުޤުދެއްވައެވެ. މުޖާހިދު ވިދާޅުވިއެވެ. އެކަލޭގެފާނަށް އެކަމަނާގެ އަރިހުގައި ހޫނު މޫސުމުގައި ފިނި މޫސުމުގެ މޭވާ، އަދި ފިނި މޫސުމުގައި ހޫނު މޫސުމުގެ މޭވާ ހުއްޓައި ފެނިވަޑައިގަނެއެވެ. އެކަލޭގެފާނު ޙައިރާންވެވަޑައިގަންނަވަނީ އެހެންވެއެވެ."],["އެތާނގައި، زكريّا ގެފާނު އެކަލޭގެފާނުގެ ވެރިރަސްކަލާނގެ حضرة އަށް دعاء ކުރައްވައި ދެންނެވިއެވެ. އަޅުގެ ވެރިރަސްކަލާކޯއެވެ! އިބަރަސްކަލާނގެ حضرة ން، ހެޔޮލަފާ ރަނގަޅު ދަރިފަސްކޮޅެއް މިއަޅާއަށް ދެއްވާނދޭވެ! ހަމަކަށަވަރުން، އިބަރަސްކަލާނގެއީ، ގިނަގިނައިން دعاء އައްސަވާވޮޑިގެންވާ ރަސްކަލާނގެއެވެ. (38)","މާތް ﷲ މަރްޔަމްގެފާނަށް ދީލަތިވެވޮޑިގަންނަވާ ތަން ޒަކަރިއްޔާ عليه السلام ދެކެވަޑައިގަތް ދުވަސްވަރު، އެކަލޭގެފާނު މާތް ﷲގެ ޙަޟްރަތުގައި އާދޭސް ދެންނެވިއެވެ. އިބަރަސްކަލާނގެ ދީލަތިވަންތަކަމުން މިއަޅާއަށް ބަރަކާތްތެރި ހެޔޮލަފާ ދަރިއަކު ދެއްވާނދޭވެ! އިބަރަސްކަލާނގެއީ އިބަރަސްކަލާނގެއަށް ދަންނަވާ އަޅުންގެ އަޑު އައްސަވާ ރަސްކަލާނގެއެވެ. ޒަކަރިއްޔާ عليه السلام އަށް އޭރު ދަރިކަލަކު ލިބިވަޑައިގެންފައި ނުވެއެވެ. އެކަލޭގެފާނުގެ އަނބިކަނބަލުންނަކީ ދަރީން ލިބިވަޑައިނުގަންނަވާ ކަނބަލެކެވެ. އެކަލޭގެފާނު ހުންނެވީ މުސްކުޅިފުޅުވެ ހަށިކޮޅުގެ ބާރު ދޫވެފައެވެ. ނަމަވެސް މާތް ﷲ މަރްޔަމްގެފާނަށް ދީލަތިވެވޮޑިގަންނަވާ ވަރު ފެނިވަޑައިގަތުމުން އާދައިގެ ގޮތުގައި ނޫން އެހެންގޮތަކަށް ނަމަވެސް އެކަލޭގެފާނުގެ ވެރިރަސްކަލާނގެ ދަރިއަކު ދެއްވާތޯ ދަހިވެތިވެ ވަޑައިގެންނެވުނީއެވެ."],["ދެންފަހެ، އެކަލޭގެފާނު محراب ގައި ނަމާދު ކުރެއްވުމުގައި قائم ވެވަޑައިގެން ހުންނަވަނިކޮށް، އެކަލޭގެފާނަށް، ملائكة ން ގޮވާލައްވައި ދެންނެވިއެވެ. ހަމަކަށަވަރުން، اللَّه، ކަލޭގެފާނަށް يحيى ގެފާނު ދެއްވާނެކަމުގެ އުފާވެރި خبر ދެއްވަތެވެ. اللَّه ގެ حضرة ންވާ كلمة ފުޅެއް ތެދުކުރައްވާ ބޭކަލެއްގެ ގޮތުގައެވެ. އަދި، (އެކަލޭގެފާނު ވާހުށީ) މާތް ސާހިބެއްކަމަށާއި، އަންހެނުންނާ ދުރުހެލިވެ ރައްކާތެރިވެވަޑައިގެންވާ ބޭކަލެއްކަމަށާއި، صالح ންގެ ތެރެއިންވާ ނަބީބޭކަލެއްކަމަށެވެ. (39)","ދެންފަހެ، އެކަލޭގެފާނު محراب ގައި ނަމާދު ކުރެއްވުމުގައި قائم ވެވަޑައިގެން ހުންނަވަނިކޮށް، އެކަލޭގެފާނަށް، ملائكة ން ގޮވާލައްވައި ދެންނެވިއެވެ. ހަމަކަށަވަރުން، اللَّه، ކަލޭގެފާނަށް يحيى ގެފާނު ދެއްވާނެކަމުގެ އުފާވެރި خبر ދެއްވަތެވެ. اللَّه ގެ حضرة ންވާ كلمة ފުޅެއް ތެދުކުރައްވާ ބޭކަލެއްގެ ގޮތުގައެވެ. އަދި، (އެކަލޭގެފާނު ވާހުށީ) މާތް ސާހިބެއްކަމަށާއި، އަންހެނުންނާ ދުރުހެލިވެ ރައްކާތެރިވެވަޑައިގެންވާ ބޭކަލެއްކަމަށާއި، صالح ންގެ ތެރެއިންވާ ނަބީބޭކަލެއްކަމަށެވެ. (39)"],["އެކަލޭގެފާނު ދެންނެވިއެވެ. އަޅުގެ ވެރިރަސްކަލާކޯއެވެ! މިއަޅާޔަށް ދަރިޔަކު ލިބޭހުށީ ކޮންފަދަޔަކުންތޯއެވެ؟ ހަމަކަށަވަރުން، މިއަޅާވަނީ عمر ން ދުވަސްވެ މުސްކުޅިވެފައެވެ. އަދި، މިއަޅާގެ އަންހެނުންނަކީ، ދަރިޔަކު ލިބޭފަދަ މީހެއްނޫނެވެ. އެކަލާނގެ وحى ކުރެއްވިއެވެ. (ކަންހުރީ) އެފަދައިންނެވެ. اللَّه، އެކަލާނގެ އިރާދަކުރައްވާކަމެއް ކުރައްވަތެވެ. (40)","އެކަލޭގެފާނު ދެންނެވިއެވެ. މިއަޅާގެ ވެރިރަސްކަލާކޮ! މިއަޅާއަށް ދަރިއަކު ލިބޭނީ ކިހިނަކުން ހެއްޔެވެ. މިއަޅާ މިހިރީ މުސްކުޅިވެ ގައިގެ ބާރު ދޫވެފައެވެ. އަދި މިއަޅާގެ އަނބިމީހާއަކީ ދަރީން ނުލިބޭ މީހެކެވެ. ދަރިއަކު ލިބުމަށް ހުރަސް އެޅޭ ދެސަބަބެއް އެބަވެއެވެ. 1- އަނބިމީހާއަކީ ކުދީން ނުލިބޭ މީހަކު ކަމުގައިވުން 2- ފިރިމީހާ މުސްކުޅިވުން. ޒަކަރިއްޔާ عليه السلام ދަރިކަލަކު ހޯއްދަވާން އެދިވަޑައިގެންނެވި އިރު އެކަލޭފާނުގެ ޢުމުރުފުޅަކީ ސަތޭކަ ވިހި އަހަރެވެ. އަދި އަނބިކަނބަލުން ހުންނެވީ ސަތޭކަ އަހަރާ ގާތްވެފައެވެ. ﴿قَالَ كَذَ‌ٰلِكَ ٱللَّهُ يَفْعَلُ مَا يَشَآءُ﴾ މާތް ﷲ ކަމަކަށް އިރާދަކުރައްވައިފިނަމަ އެކަމަށް ހުރަސް އެޅޭނޭ އެއްވެސް ފަރާތެއް ނުވެއެވެ. އަދި އެކަލާނގެއަށް ބޮޑުވާނެ އެއްވެސް ކަމެއް ވެސް ނުއޮންނާނެއެވެ."],["އެކަލޭގެފާނު ދެންނެވިއެވެ. އަޅުގެ ވެރިރަސްކަލާކޯއެވެ! (އެކަމަށް إشارة ކުރާ) علامة އެއް މިއަޅާޔަށް ލައްވާނދޭވެ! އެކަލާނގެ وحى ކުރެއްވިއެވެ. (އެކަމުގައި) ކަލޭގެފާނުގެ علامة އަކީ، ތިންދުވަސްވާންދެން، ކަލޭގެފާނަށް إشارة ން މެނުވީ މީހުންނާ ވާހަކަ ނުދެއްކެވި ހުންނެވުމެވެ. އަދި، ކަލޭގެފާނުގެ ވެރިރަސްކަލާނގެ ގިނަގިނައިން ހަނދުމަކުރައްވާށެވެ! އަދި، ހަވީރާއި ހެނދުނު، تسبيح ވިދާޅުވާށެވެ! (41)","އެކަލޭގެފާނު ދެންނެވިއެވެ. މިއަޅާގެ އަނބިމީހާ ބަލިވެއިންކަން އެގޭނޭ ޢަލާމާތެއް މިއަޅާއަށް ދެއްވާނދޭވެ. މާތް ﷲ ވަޙީކުރެއްވިއެވެ. ކަލޭގެފާނުގެ ޢަލާމާތަކީ، ކަލޭގެފާނަށް އެއްވެސް ބަލިމަޑުކަމެއް ޖެހިވަޑައިނުގެން، ރަނގަޅު ޞިއްޙަތުގައި ހުންނެވުމާއެކުވެސް، ކަލޭގެފާނަށް ފުރިހަމަ ތިންދުވަހު އިޝާރާތުން ނޫނީ ވާހަކަފުޅު ނުދެއްކެވުމެވެ. ﴿وَٱذْكُر رَّبَّكَ كَثِيرًا وَسَبِّحْ بِٱلْعَشِىِّ وَٱلْإِبْكَـٰرِ﴾ ދޫފުޅު ބަންދުވެފައި ހުންނަވާ ދުވަސްތަކުގައި ކަލޭގެފާނުގެ ވެރިރަސްކަލާނގެ ގިނަގިނައިން ހަނދުމަކުރައްވައި ޛިކުރުކުރައްވާށެވެ. އަދި ހެނދުނާއި ހަވީރު އެކަލާނގެއަށް ތަސްބީޙަ ދަންނަވާށެވެ. އެކަލާނގެ ދެއްވި މަތިވެރި ނިޢުމަތްތަކަށް ޓަކައި އެކަލާނގެއަށް ޝުކުރުވެރި ވުމުގެ ގޮތުންނެވެ."],["ملائكة ން ވިދާޅުވިހިނދު، ހަނދުމަކުރައްވާށެވެ! އޭ مريم ގެފާނެވެ! ހަމަކަށަވަރުން، اللَّه، ކަމަނާ خيار ކުރައްވައި، طاهر ކުރައްވައި، (ކަމަނާގެ ދުވަސްވަރުގެ) عالم ތަކުގެ އަންހެނުންގެ މައްޗަށް، މާތްކުރައްވައި މަތިވެރި ކުރައްވައިފިއެވެ. (42)","މަލާއިކަތުން މަރްޔަމްގެފާނަށް ވިދާޅުވި ހިނދު ހަނދުމަ ކުރާށެވެ. މާތް ﷲ ވަނީ ހުރިހާ އަންހެނުންގެ ތެރެއިން ކަމަނާ ހޮއްވަވައި، ކަރާމާތް ދެއްވުމުން ކަމަނާ ޚާއްޞަކުރައްވައި، ހުރިހާ ހަޑިހުތުރުކަމަކުން ކަމަނާ ޠާހިރުކުރައްވައި، ޔަހޫދީން ކަމަނާއަށް ކުރި ޒިނޭގެ ތުހުމަތުން ކަމަނާ ބަރީއަކުރައްވާފައެވެ. އެކަލާނގެ ދުނިޔޭގެ ހުރިހާ އަންހެނުންގެ ތެރެއިން ކަމަނާ ހޮއްވެވީ ބަފަޔަކު ނެތި ދަރިއަކު އުފަންކުރައްވައި، މާތް ﷲ ގެ ކުޅަދުންވަންތަކަން ކަމަނާ މެދުވެރި ކުރައްވައި މީސްތަކުންނަށް ދެއްކެވުމަށެވެ."],["އޭ مريم ގެފާނެވެ! ކަމަނާގެ ވެރިރަސްކަލާނގެ حضرة އަށް، އަޅުކަން خالص ކުރައްވައި، ކިޔަމަންތެރިކަމުގައި ދެމިހުންނަވާށެވެ! އަދި، سجدة ކުރައްވައި، އަދި، ركوع ކުރާ މީހުންނާ އެކުގައި، ركوع ކުރައްވާށެވެ! (43)","އޭ މަރްޔަމްގެފާނެވެ. ކަމަނާ މާތް ﷲ އަށް އަޅުކަންކުރެއްވުމާއި، އެކަލާނގެއަށް ކިޔަމަންތެރިކަން އަދާކުރެއްވުން މަތީ ދެމިހުންނަވާށެވެ. އަދި ނަމާދުކުރާ މީހުންނާއެކު ކަމަނާ ނަމާދުކުރައްވާށެވެ. އެކަމަނާގެ އަތްޕުޅުމައްޗަށް މާތް ﷲ ފާޅުކުރައްވަން އިރާދަކުރައްވާ އާދަޔާ ޚިލާފު އަޖާއިބުކުރުވަނިވި ކަންތައް އެކުލެވޭހެން މާތް ﷲ އެކަމަނާއަށް ދެއްވާ ކަންކަމަށް އެކަމަނާގެ ނަފުސު ތައްޔާރުކުރެއްވުމަށެވެ."],["އެއީ، غيب ގެ خبر ތަކުގެ ތެރެއިން، ކަލޭގެފާނަށް ތިމަންރަސްކަލާނގެ وحى ކުރައްވާ خبر ތަކެވެ. مريم ގެފާނު ބެލުމާ حوال ވާނީ، އެއުރެންގެ ތެރެއިން ކާކުތޯ ބެލުމަށްޓަކައި (قرعة ލުމުގެ ގޮތުން) އެއުރެންގެ قلم ތައް އުކި ހިނދު، އެއުރެންގެ ގާތުގައި ކަލޭގެފާނު ވަޑައިގެން ނުވަމުއެވެ. އަދި، އެއުރެން (އެކަމުގައި) ދެބަސްވެ خلاف ވީ ހިނދުގައިވެސް، އެއުރެންގެ ގާތުގައި ކަލޭގެފާނު ވަޑައިގެން ނުވަމުއެވެ. (44)","އޭ މުޙައްމަދު ﷺ އެވެ! އިމްރާނުގެ އަނބިކަނބަލުންނާއި އެކަމަނާގެ ޢިއްފަތްތެރި އަޅުވެރި ދަރިކަނބަލުން މަރްޔަމްގެފާނުގެ ވާހަކައާއި، ޒަކަރިއްޔާ عليه السلام އާއި އެކަލޭގެފާނުގެ ދަރިކަލުން ޔަޙްޔާ عليه السلام ގެ ވާހަކަ ހިމެނޭހެން ތިމަންރަސްކަލާނގެ ކަލޭގެފާނަށް ކިޔައިދެއްވި ވާހަކަތަކަކީ ޣައިބުގެ ޚަބަރުތަކުގެ ތެރޭގައި ހިމެނޭ ވާހަކަތަކެކެވެ. ކަލޭގެފާނަށް މާތް ﷲ އެވާހަކަތައް ކިޔައި ނުދެއްވިނަމަ ކަލޭގެފާނަށް އެނގިވަޑައިނުގަތީހެވެ. މަރްޔަމްގެފާނު ބަލަހައްޓާނެ ފަރާތެއް ހޯދާން އެބައިމީހުން ޤުރުއަތު ލީ އިރު، އަދި އެކަމާ ދެބަސްވިއިރު ކަލޭގެފާނު އެތަނުގައި ނެތެވެ. މިވާހަކަތައް މިގޮތަށް ގެންނެވީ މި ޚަބަރުތަކަކީ ހުރިހާ ކަމެއް މޮޅަށް ދެނެވޮޑިގެންވާ ރަސްކަލާނގެ ޙަޟްރަތުން، މުޙަމަދު ﷺ ގެ ރަސޫލުކަން ތެދުކަން ބަޔާން ކޮށްދެއްވުމަށް ގެނެސްދެއްވި ދަލީލުތަކެއް ކަމުގައިވާތީއެވެ."],["ملائكة ން ވިދާޅުވިހިނދު ހަނދުމަކުރައްވާށެވެ! އޭ مريم ގެފާނެވެ! ހަމަކަށަވަރުން، اللَّه، އެކަލާނގެ حضرة ންވާ كلمة ފުޅެއްގެ خبر ން ކަމަނާޔަށް އުފާވެރި خبر ދެއްވަތެވެ. (އެބަހީ: عيسى ގެފާނު ލިބިވަޑައިގަންނަވާނޭ ކަމުގެ بشارة ދެއްވަތެވެ.) އެ ދަރިކަލުންގެ ނަންފުޅަކީ المسيح عيسى بن مريم އެވެ. އެ ދަރިކަލުން ވާހުށީ ދުނިޔެއާއި آخرة ގައި قدر އުފުލިގެންވާ ބޭކަލެއްކަމުގައެވެ. އަދި، اللَّه، حضرة އަށް ކުއްތަންކުރައްވާފައިވާ ބޭކަލުންގެ ތެރެއިންނެވެ. (45)","-"],["އަދި، (އެކަލޭގެފާނު ވާހުށީ) ޅަފަތުގެ ދާނުގައްޔާއި، ދުވަސްވެފައިވާ عمر ގައިވެސް، މީސްތަކުންނާ ވާހަކަދައްކަވާ، އަދި، صالح ންގެ ތެރެއިންވާ ބޭކަލެއް ކަމުގައެވެ. (46)",'މިހާ ހިސާބުން ޢީސާ عليه السلام އުފަންވެ ވަޑައިގަތް ގޮތުގެ ވާހަކަ ފެށެނީއެވެ. އޭރަސޫލާ ﷺއެވެ! އެއްވެސް ބަފަޔަކު ނެތި ﷲ ގެ ކަލިމަފުޅަކުން އުފެއްދެވި ޢީސާ عليه السلام އުފަންވެވަޑައިގަންނަވާނެ ކަމުގެ ޚަބަރު މަރްޔަމްގެފާނަށް ދެއްވާން މަލާއިކަތުން ވަޑައިގެންނެވި ހިނދު ކަލޭގެފާނު ހަނދުމަކުރައްވާށެވެ. އެދަރިކަލުންގެ ނަންފުޅަކީ "ޢީސާ" އެވެ. ލަޤަބަކީ އަލްމަސީޙުއެވެ. އެކަލޭފާނު ވެވަޑައިގަންނަވާނީ ދުނިޔޭގައި މަތިވެރި ވެރިއަކަށެވެ. އަދި އާޚިރަތް ދުވަހު މާތް ﷲ އާއި އެންމެ އަރިސް ބޭފުޅުންގެ ތެރޭގައެވެ. ﴿وَيُكَلِّمُ ٱلنَّاسَ فِى ٱلْمَهْدِ وَكَهْلًا وَمِنَ ٱلصَّـٰلِحِينَ﴾ ކިރުފޮދު ހިއްޕަވާވަރަށް ތުއްޕުޅު އިރު ދާންކޮޅުގައި އޮންނަވައި އެކަލޭގެފާނު މީސްތަކުންނާ ވާހަކަފުޅު ދައްކަވާނެއެވެ. އަދި މުސްކުޅިފުޅު އިރުވެސް ވާހަކަފުޅު ދައްކަވާނެއެވެ. ދެއިރު ވާހަކަފުޅު ދެއްކެވުމުގައި އެއްވެސް ތަފާތެއް ނެތިއެވެ. މިއީ މުޢުޖިޒާތުގެ ތެރެއިން ވާ ކަމެކެވެ. އެކަލޭގެފާނަކީ ތަޤުވާވެރިކަމާއި، ހެޔޮލަފާކަން ފުރިހަމަ ބޭފުޅުންގެ ތެރެއިން ބޭފުޅެކެވެ.'],["އެކަމަނާ ދެންނެވިއެވެ. އަޅުގެ ވެރިރަސްކަލާކޯއެވެ! މިއަޅާޔަށް ދަރިޔަކު ލިބޭނީ ކޮންފަދަޔަކުންތޯއެވެ؟ އެއްވެސް އިންސާނަކު ތިމަންއަޅާގެ ގަޔަކު ނުބީހެއެވެ. އެ ملائكة އާ ވިދާޅުވިއެވެ. (ކަންހުރީ) އެފަދައިންނެވެ. اللَّه، އެކަލާނގެ އިރާދަކުރައްވާ އެއްޗެއް ހައްދަވަތެވެ. އެކަލާނގެ ކަމަކަށް ނިޔާކުރައްވައިފިނަމަ އެކަމަކަށް وحى ކުރައްވާކަން ކަށަވަރީ، [ވާށޭ] އެވެ! ދެން އެކަމެއް ވެދެއެވެ. (47)","ޙައިރާންވެ ހުންނަވައިގެން، މާތް ﷲގެ ކުޅަދުންވަންތަކަމުގެ މަތިވެރިކަން ޤަބޫލުކުރައްވާ ޙާލު އެކަމަނާ ދެންނެވިއެވެ. މިއަޅާއަށް ދަރިއަކު ލިބޭނީ ކިހިނަކުން ހެއްޔެވެ؟ މިއަޅާ މީހަކާ ކައިވެނި ނުކުރަމަވެ. އަދި މިއަޅާއާ އެއްވެސް ފިރިހެނަކު ގާތް ނުވެއެވެ. މަލާއިކަތާ އެކަމަނާއަށް ވިދާޅުވިއެވެ. މާތް ﷲ ކުރައްވާ ކަންކަމުގެ މަތިވެރިކަމެވެ. އެކަލާނގެ އިރާދަކުރައްވާ އެއްޗެއް، ސަބަބަކާ ލައިގެން، ނުވަތަ ސަބަބެއް ނެތި ޚަލްޤުކުރައްވައެވެ. އަދި އެކަލާނގެ ކަމަކަށް އިރާދަކުރައްވައިފިނަމަ އެކަމެއް ވަގުތުން ވެދެއެވެ."],["އަދި، ލިޔުމާއި، حكمة އާއި، توراة އާއި، إنجيل، އެކަލޭގެފާނަށް އެކަލާނގެ އުނގަންނައި ދެއްވާނެތެވެ. (48)","-"],["(49) އަދި، (ތިމަންކަލޭގެފާނު މިވަޑައިގަތީ) ތިމަންކަލޭގެފާނުގެ ކުރިން ބާވައިލެއްވި توراة ތެދުކުރާ ބޭކަލެއްގެ ގޮތުގައެވެ. އަދި، ތިޔަބައިމީހުންގެ މައްޗަށް (މީގެކުރިން) حرام ކުރައްވާފައިވާ ބައެއް ތަކެތި، ތިޔަބައިމީހުންނަށް حلال ކުރެއްވުމަށްޓަކައެވެ. އަދި، ތިޔަބައިމީހުންގެ ގާތަށް ތިމަންކަލޭގެފާނު މި ވަޑައިގަތީ ތިޔަބައިމީހުންގެ ވެރިރަސްކަލާނގެ حضرة ންވާ ސާފު دليل އަކާއިގެންނެވެ. ފަހެ، ތިޔަބައިމީހުން، اللَّه އަށް تقوى ވެރިވާށެވެ! އަދި، ތިޔަބައިމީހުން، ތިމަންކަލޭގެފާނަށް ކިޔަމަންވާށެވެ! (50)","އަދި އެކަލޭގެފާނުގެ ވެރިރަސްކަލާނގެ އެކަލޭގެފާނަށް ލިއުން އުނގަންނައިދެއްވިއެވެ. އަދި ދީނުގެ ޢިލްމު އެކަލޭގެފާނަށް ދަސްކޮށް ދެއްވިއެވެ. އަދި އެއްވެސް އެދުރެއް ނެތި އެކަލޭގެފާނަށް ތައުރާތާއި އިންޖީލު ދަސްކޮށްދެއްވިއެވެ. ﴿وَرَسُولًا إِلَىٰ بَنِىٓ إِسْرَٰٓءِيلَ أَنِّى قَدْ جِئْتُكُم بِـَٔايَةٍ مِّن رَّبِّكُمْ ۖ ۖ﴾ އަދި ބަނީ އިސްރާއީލުގެ ގާތަށް ރަސޫލެއްގެ ގޮތުގައި އެކަލޭގެފާނު ފޮނުއްވިއެވެ. އެބައިމީހުންނަށް އެކަލޭގެފާނު ވިދާޅުވިއެވެ. ތިމަންކަލޭގެފާނު ތިޔަބައިމީހުންގެ ގާތަށް މިވަޑައިގަތީ ތިމަންކަލޭގެފާނުގެ ނަބީކަމާއި ރަސޫލުކަން ތެދުކަން ސާބިތުކޮށްދޭ ފާޅުކަން ބޮޑު، އަލިގަދަ ހެތްކަކާއިގެންނެވެ. ﴿أَنِّىٓ أَخْلُقُ لَكُم مِّنَ ٱلطِّينِ كَهَيْـَٔةِ ٱلطَّيْرِ فَأَنفُخُ فِيهِ فَيَكُونُ طَيْرًۢا بِإِذْنِ ٱللَّـهِ﴾ ތިމަންކަލޭފާނު މަށީން ދޫނީގެ ސިފައަށް އެއްޗެއް ހައްދަވައި އެއަށް ފުމެލުމުން އޭތި ﷲގެ އިޒުނަފުޅާއެކު ދޫންޏަކަށް ވެގެން ތިޔަބައިމީހުން ބަލަހައްޓައިގެން ތިއްބާ އުދުހިދެއެވެ. ﴿وَأُبْرِئُ ٱلْأَكْمَهَ وَٱلْأَبْرَصَ وَأُحْىِ ٱلْمَوْتَىٰ بِإِذْنِ ٱللَّـهِ ۖ﴾ އަދި އުފެދުމުގައި ވެސް ލޯފަން މީހާގެ ލޯ ތިމަންކަލޭގެފާނު ރަނގަޅުކޮށްދެއްވައި، އަދި ބޭސްކޮށްގެން ފަރުވާއެއް ނުލިބޭ، ބަރަސް ބަލި ޖެހިފައިވާ މީހާގެ ބަލި ތިމަންކަލޭގެފާނު ފަސޭހަކޮށްދެއްވަމެވެ. އަދި މަރުވެފައިވާ މީހާ ތިމަންކަލޭފާނުގެ ކުޅަދާނަކަމަކާ ނުލައި، މާތް ﷲގެ އިރާދަފުޅާއެކު ތިމަންކަލޭގެފާނު ދިރުއްވަމެވެ. ﴿وَأُنَبِّئُكُم بِمَا تَأْكُلُونَ وَمَا تَدَّخِرُونَ فِى بُيُوتِكُمْ ۚ﴾ އަދި ތިޔަބައިމީހުންގެ ގޭގައި ހުރި ކާބޯތަކެއްޗާއި، ފަހަށް ރައްކާކުރެވޭ ތަކެތީގެ ތެރެއިން ތިޔަބައިމީހުން ފޮރުވާފައި ހުރި ތަކެތި ފަދަ، ފޮރުވިފައިވާ ކިތަންމެ އެއްޗެއް ތިމަންކަލޭގެފާނު ތިޔަބައިމީހުންނަށް ދައްކަވަމުއެވެ. ﴿إِنَّ فِى ذَٰلِكَ لَءَايَةً لَّكُمْ إِن كُنتُم مُّؤْمِنِينَ﴾ ތިޔަބައިމީހުން ތިމަންކަލޭގެފާނަކީ ރަސޫލެއްކަމަށް ޤަބޫލުކޮށް އީމާންވާނަމަ، ތިމަންކަލޭގެފާނު މިދެއްކެވި މުޢުޖިޒާތްތަކަކީ ތިމަންކަލޭގެފާނު ރަސޫލުކަން ތެދުކުރާ އަލިގަދަ ހެކިތަކެކެވެ. ﴿وَمُصَدِّقًا لِّمَا بَيْنَ يَدَىَّ مِنَ ٱلتَّوْرَىٰةِ وَلِأُحِلَّ لَكُم بَعْضَ ٱلَّذِى حُرِّمَ عَلَيْكُمْ ۚ وَجِئْتُكُم بِـَٔايَةٍ مِّن رَّبِّكُمْ فَٱتَّقُوا۟ ٱللَّـهَ وَأَطِيعُونِ﴾ އަދި ތިމަންކަލޭގެފާނު ތިޔަބައިމީހުންގެ ގާތަށް ވަޑައިގަތީ މޫސާ عليه السلام ގެ ރަސޫލުކަން ތެދުކުރައްވާށެވެ. މާތް ﷲ ތިމަންކަލޭގެފާނު ފޮނުއްވީ ތައުރާތުގައި ތިޔަބައިމީހުންގެ މައްޗަށް ޙަރާމްކުރެވިފައިވާ ބައެއް ތަކެތި ޙަލާލުކޮށްދެއްވުމަށެވެ. ތިމަންކަލޭގެފާނު ތިޔަބައިމީހުންގެ ގާތަށް ވަޑައިގަތީ ތިމަންކަލޭގެފާނުގެ ރަސޫލުކަމުގެ ތެދުކަމުގެ މައްޗަށް ހެކިދޭ ދަލީލުތަކާއެކުގައެވެ. އެއީ، މާތް ﷲ ތިމަންކަލޭގެފާނަށް ތާއީދުކުރެއްވުމަށް ތިމަންކަލޭގެފާނަށް ދެއްވި މުޢުޖިޒާތްތަކެވެ. ފަހެ، ތިޔަބައިމީހުން ﷲއަށް ބިރުވެތިވެ ތިމަންކަލޭގެފާނަށް ކިޔަމަންވާށެވެ."],["(49) އަދި، (ތިމަންކަލޭގެފާނު މިވަޑައިގަތީ) ތިމަންކަލޭގެފާނުގެ ކުރިން ބާވައިލެއްވި توراة ތެދުކުރާ ބޭކަލެއްގެ ގޮތުގައެވެ. އަދި، ތިޔަބައިމީހުންގެ މައްޗަށް (މީގެކުރިން) حرام ކުރައްވާފައިވާ ބައެއް ތަކެތި، ތިޔަބައިމީހުންނަށް حلال ކުރެއްވުމަށްޓަކައެވެ. އަދި، ތިޔަބައިމީހުންގެ ގާތަށް ތިމަންކަލޭގެފާނު މި ވަޑައިގަތީ ތިޔަބައިމީހުންގެ ވެރިރަސްކަލާނގެ حضرة ންވާ ސާފު دليل އަކާއިގެންނެވެ. ފަހެ، ތިޔަބައިމީހުން، اللَّه އަށް تقوى ވެރިވާށެވެ! އަދި، ތިޔަބައިމީހުން، ތިމަންކަލޭގެފާނަށް ކިޔަމަންވާށެވެ! (50)","އަދި އެކަލޭގެފާނުގެ ވެރިރަސްކަލާނގެ އެކަލޭގެފާނަށް ލިއުން އުނގަންނައިދެއްވިއެވެ. އަދި ދީނުގެ ޢިލްމު އެކަލޭގެފާނަށް ދަސްކޮށް ދެއްވިއެވެ. އަދި އެއްވެސް އެދުރެއް ނެތި އެކަލޭގެފާނަށް ތައުރާތާއި އިންޖީލު ދަސްކޮށްދެއްވިއެވެ. ﴿وَرَسُولًا إِلَىٰ بَنِىٓ إِسْرَٰٓءِيلَ أَنِّى قَدْ جِئْتُكُم بِـَٔايَةٍ مِّن رَّبِّكُمْ ۖ ۖ﴾ އަދި ބަނީ އިސްރާއީލުގެ ގާތަށް ރަސޫލެއްގެ ގޮތުގައި އެކަލޭގެފާނު ފޮނުއްވިއެވެ. އެބައިމީހުންނަށް އެކަލޭގެފާނު ވިދާޅުވިއެވެ. ތިމަންކަލޭގެފާނު ތިޔަބައިމީހުންގެ ގާތަށް މިވަޑައިގަތީ ތިމަންކަލޭގެފާނުގެ ނަބީކަމާއި ރަސޫލުކަން ތެދުކަން ސާބިތުކޮށްދޭ ފާޅުކަން ބޮޑު، އަލިގަދަ ހެތްކަކާއިގެންނެވެ. ﴿أَنِّىٓ أَخْلُقُ لَكُم مِّنَ ٱلطِّينِ كَهَيْـَٔةِ ٱلطَّيْرِ فَأَنفُخُ فِيهِ فَيَكُونُ طَيْرًۢا بِإِذْنِ ٱللَّـهِ﴾ ތިމަންކަލޭފާނު މަށީން ދޫނީގެ ސިފައަށް އެއްޗެއް ހައްދަވައި އެއަށް ފުމެލުމުން އޭތި ﷲގެ އިޒުނަފުޅާއެކު ދޫންޏަކަށް ވެގެން ތިޔަބައިމީހުން ބަލަހައްޓައިގެން ތިއްބާ އުދުހިދެއެވެ. ﴿وَأُبْرِئُ ٱلْأَكْمَهَ وَٱلْأَبْرَصَ وَأُحْىِ ٱلْمَوْتَىٰ بِإِذْنِ ٱللَّـهِ ۖ﴾ އަދި އުފެދުމުގައި ވެސް ލޯފަން މީހާގެ ލޯ ތިމަންކަލޭގެފާނު ރަނގަޅުކޮށްދެއްވައި، އަދި ބޭސްކޮށްގެން ފަރުވާއެއް ނުލިބޭ، ބަރަސް ބަލި ޖެހިފައިވާ މީހާގެ ބަލި ތިމަންކަލޭގެފާނު ފަސޭހަކޮށްދެއްވަމެވެ. އަދި މަރުވެފައިވާ މީހާ ތިމަންކަލޭފާނުގެ ކުޅަދާނަކަމަކާ ނުލައި، މާތް ﷲގެ އިރާދަފުޅާއެކު ތިމަންކަލޭގެފާނު ދިރުއްވަމެވެ. ﴿وَأُنَبِّئُكُم بِمَا تَأْكُلُونَ وَمَا تَدَّخِرُونَ فِى بُيُوتِكُمْ ۚ﴾ އަދި ތިޔަބައިމީހުންގެ ގޭގައި ހުރި ކާބޯތަކެއްޗާއި، ފަހަށް ރައްކާކުރެވޭ ތަކެތީގެ ތެރެއިން ތިޔަބައިމީހުން ފޮރުވާފައި ހުރި ތަކެތި ފަދަ، ފޮރުވިފައިވާ ކިތަންމެ އެއްޗެއް ތިމަންކަލޭގެފާނު ތިޔަބައިމީހުންނަށް ދައްކަވަމުއެވެ. ﴿إِنَّ فِى ذَٰلِكَ لَءَايَةً لَّكُمْ إِن كُنتُم مُّؤْمِنِينَ﴾ ތިޔަބައިމީހުން ތިމަންކަލޭގެފާނަކީ ރަސޫލެއްކަމަށް ޤަބޫލުކޮށް އީމާންވާނަމަ، ތިމަންކަލޭގެފާނު މިދެއްކެވި މުޢުޖިޒާތްތަކަކީ ތިމަންކަލޭގެފާނު ރަސޫލުކަން ތެދުކުރާ އަލިގަދަ ހެކިތަކެކެވެ. ﴿وَمُصَدِّقًا لِّمَا بَيْنَ يَدَىَّ مِنَ ٱلتَّوْرَىٰةِ وَلِأُحِلَّ لَكُم بَعْضَ ٱلَّذِى حُرِّمَ عَلَيْكُمْ ۚ وَجِئْتُكُم بِـَٔايَةٍ مِّن رَّبِّكُمْ فَٱتَّقُوا۟ ٱللَّـهَ وَأَطِيعُونِ﴾ އަދި ތިމަންކަލޭގެފާނު ތިޔަބައިމީހުންގެ ގާތަށް ވަޑައިގަތީ މޫސާ عليه السلام ގެ ރަސޫލުކަން ތެދުކުރައްވާށެވެ. މާތް ﷲ ތިމަންކަލޭގެފާނު ފޮނުއްވީ ތައުރާތުގައި ތިޔަބައިމީހުންގެ މައްޗަށް ޙަރާމްކުރެވިފައިވާ ބައެއް ތަކެތި ޙަލާލުކޮށްދެއްވުމަށެވެ. ތިމަންކަލޭގެފާނު ތިޔަބައިމީހުންގެ ގާތަށް ވަޑައިގަތީ ތިމަންކަލޭގެފާނުގެ ރަސޫލުކަމުގެ ތެދުކަމުގެ މައްޗަށް ހެކިދޭ ދަލީލުތަކާއެކުގައެވެ. އެއީ، މާތް ﷲ ތިމަންކަލޭގެފާނަށް ތާއީދުކުރެއްވުމަށް ތިމަންކަލޭގެފާނަށް ދެއްވި މުޢުޖިޒާތްތަކެވެ. ފަހެ، ތިޔަބައިމީހުން ﷲއަށް ބިރުވެތިވެ ތިމަންކަލޭގެފާނަށް ކިޔަމަންވާށެވެ."],["ހަމަކަށަވަރުން، اللَّه އީ، ތިމަންކަލޭގެފާނުގެ ވެރިރަސްކަލާނގެއެވެ. އަދި، ތިޔަބައިމީހުންގެވެސް ވެރިރަސްކަލާނގެމެއެވެ. ފަހެ، ތިޔަބައިމީހުން، އެކަލާނގެޔަށް އަޅުކަންކުރާށެވެ! މިއީ، ސީދާވެގެންވާ ތެދުމަގެވެ. (51)","-"],["ފަހެ، އެއުރެންގެ ކިބައިން كفر ވެރިކަން، عيسى ގެފާނަށް އެނގިވަޑައިގެންނެވި ހިނދު ވިދާޅުވިއެވެ. اللَّه އަށްޓަކައި، ތިމަންކަލޭގެފާނަށް نصر ދޭނީ ކޮންބަޔެއް ހެއްޔެވެ؟ حواري ބޭކަލުންގެ މީހުން ދެންނެވޫއެވެ. ތިމަންމެންނީ، اللَّه އަށް نصر ދޭ މީހުންނީމުއެވެ. ތިމަންމެންވަނީ، اللَّه އަށް إيمان ވެގެންނެވެ. އަދި، ތިމަންމެންނީ مسلم ން ކަމުގައި ކަލޭގެފާނު ހެކިވެވަޑައިގަންނަވާށެވެ! (52)","-"],["އަޅަމެންގެ ވެރިރަސްކަލާކޮ! އިބަރަސްކަލާނގެ ބާވައިލެއްވިފޮތަށް އަޅަމެން إيمان ވެއްޖައީމުއެވެ. އަދި، رسول އާޔަށް (އެބަހީ: عيسى ގެފާނަށް) އަޅަމެން تبع ވެއްޖައީމުއެވެ. ފަހެ، (އިބަރަސްކަލާނގެ އެއްކައުވަންތަކަމަށާއި، رسول އާއީ، އިބަރަސްކަލާނގެ حق رسول އާ ކަމަށް) ހެކިވާ މީހުންނާ އެކުގައި އަޅަމެން ލިޔުއްވާނދޭވެ! (53)","-"],["އަޅަމެންގެ ވެރިރަސްކަލާކޮ! އިބަރަސްކަލާނގެ ބާވައިލެއްވިފޮތަށް އަޅަމެން إيمان ވެއްޖައީމުއެވެ. އަދި، رسول އާޔަށް (އެބަހީ: عيسى ގެފާނަށް) އަޅަމެން تبع ވެއްޖައީމުއެވެ. ފަހެ، (އިބަރަސްކަލާނގެ އެއްކައުވަންތަކަމަށާއި، رسول އާއީ، އިބަރަސްކަލާނގެ حق رسول އާ ކަމަށް) ހެކިވާ މީހުންނާ އެކުގައި އަޅަމެން ލިޔުއްވާނދޭވެ! (53)","-"],["اللَّه، وحى ކުރެއްވިހިނދު ހަނދުމަކުރާށެވެ! އޭ عيسى ގެފާނެވެ! ހަމަކަށަވަރުން، ތިމަންރަސްކަލާނގެ ކަލޭގެފާނު ގެންދަވާހުށީމެވެ. އަދި، ތިމަންރަސްކަލާނގެ حضرة އަށް ކަލޭގެފާނު އުފުއްލަވާ ހުށީމެވެ. އަދި، كافر ވި މީހުންގެ ކިބައިން ކަލޭގެފާނު ދުރުކުރައްވައި ސަލާމަތްކުރައްވާ ހުށީމެވެ. އަދި، كافر ވި މީހުންނަށްވުރެ ކަލޭގެފާނަށް تبع ވި މީހުން قيامة ދުވަހާ ޖެހެންދެން މަތިވެރިކުރައްވާހުށީމެވެ. ދެން، ތިޔަބައިމީހުން އެނބުރި رجوع ވުންވަނީ، ތިމަންރަސްކަލާނގެ حضرة އަށެވެ. ދެން، ތިޔަބައިމީހުން خلاف ވެއުޅުނު ކަންތަކާމެދު، ތިޔަބައިމީހުންގެ މެދުގައި ތިމަންރަސްކަލާނގެ حكم ކުރައްވާހުށީމެވެ. (55)","ތިމަންކަލޭގެފާނީ އިލާހެއް ނޫނެވެ. މާތް ﷲގެ އަޅެކެވެ. ތިމަންކަލޭގެފާނާއި ތިޔަބައިމީހުންގެ ކަލާނގެއަކީ ހަމަ އެއް ފަރާތެކެވެ. އެއީ ޚާލިޤުވަންތަ، ޙަކީމްވަންތަ، އަދި ނެތުމުގެ ތެރެއިން ހުރިހާ ތަކެތި އުފެއްދެވި ރަސްކަލާނގެއެވެ. ތިޔަބައިމީހުން ހަމައެކަނި އެކަލާނގެއަށް އަޅުކަން ކުރާށެވެ. އެކަލާނގެއާއެކު އެއްވެސް އެއްޗެއް ޝަރީކުނުކުރާށެވެ. ނިޢުމަތްތަކުގެ ސުވަރުގެއަށް ދެވޭނޭ ސީދާ މަގަކީ އެއީއެވެ. ﴿فَلَمَّآ أَحَسَّ عِيسَىٰ مِنْهُمُ ٱلْكُفْرَ قَالَ مَنْ أَنصَارِىٓ إِلَى ٱللَّـهِ ۖ قَالَ ٱلْحَوَارِيُّونَ نَحْنُ أَنصَارُ ٱللَّـهِ ءَامَنَّا بِٱللَّـهِ وَٱشْهَدْ بِأَنَّا مُسْلِمُونَ﴾ ޔަހޫދީން ކާފިރުކަން ދޫނުކުރާނެކަމާ، އެކަލޭގެފާނު ޤަތުލުކުރަން އުޅޭކަން އެކަލޭފާނަށް އިޙްސާސްވެވަޑައިގަތުމުން، އެކަލޭގެފާނަށް ތަބަޢަވީ މުއުމިނުންނަށް ވިދާޅުވިއެވެ. އެބައިމީހުންގެ ކިބައިން ތިމަންކަލޭފާނު ދިފާޢުކޮށް، ތިމަންކަލޭގެފާނާއެކު ﷲގެ ދީނަށް ނަޞްރުދިނުމަށް ނުކުންނާނީ ކާކުހެއްޔެވެ؟ މުއުމިނުންގެ ތެރެއިން ވެސް އެންމެ ހެޔޮލަފާ ރަނގަޅު މީހުން ދެންނެވިއެވެ. އަހަރުމެން މިތިބީ ﷲ އަށް ނަޞްރުދޭށެވެ. އަހަރުމެން މިތިބީ ﷲއަށް އީމާންވެ ކަލޭގެފާނު ގެންނެވި ދީން ޤަބޫލުކޮށްގެނެވެ. އޭ ﷲގެ ރަސޫލާއެވެ. އަހަރުމެން މިތިބީ ކަލޭގެފާނުގެ ދީނުގައި، އިސްލާމްކަން މަތީގައި ކަމަށް ކަލޭގެފާނު ހެކިވެވަޑައިގަންނަވާށެވެ. ﴿رَبَّنَآ ءَامَنَّا بِمَآ أَنزَلْتَ وَٱتَّبَعْنَا ٱلرَّسُولَ فَٱكْتُبْنَا مَعَ ٱلشَّـٰهِدِينَ﴾ އަޅަމެންގެ ވެރި ރަސްކަލާކޮ! އަޅަމެން އިބަރަސްކަލާނގެއަށާއި، އިބަރަސްކަލާނގެ އާޔަތްތަކަށާއި، އިބަރަސްކަލާނގެ ރަސޫލާ ޢީސާ عليه السلام އަށް އީމާންވެއްޖައީމެވެ. އެހެންކަމުން، އަޅަމެން ޤިޔާމަތްދުވަހު އުއްމަތްތަކުގެ މައްޗަށް ހެކިވާ އީމާންކަމުގެ އަހުލުވެރީންގެ ތެރޭގައި ލިޔުއްވާނދޭވެ. ދެން މާތް ﷲ ގެންނަވައިފައި މިވަނީ ޢީސާ عليه السلام ޤަތުލުކުރާން އުޅުނު ޔަހޫދީންގެ ވާހަކައެވެ. ﴿وَمَكَرُوا۟ وَمَكَرَ ٱللَّهُ ۖ وَٱللَّهُ خَيْرُ ٱلْمَـٰكِرِينَ﴾ އެބައިމީހުން އެކަލޭގެފާނު ޤަތުލުކުރާން އުޅުމުން، އެބައިމީހުންގެ ނުބައިކަމުން މާތް ﷲ އެކަލޭގެފާނު ސަލާމަތްކުރެއްވިއެވެ. އަދި އެއްވެސް ގެއްލުމެއް ލިބިވަޑައިގެންފައި ނުވާ ޙާލު އެކަލޭގެފާނު އުޑަށް އުފުއްލެވިއެވެ. މިކަމަށް މަކަރޭ ވަޙީކުރައްވާފައިވަނީ އެބައިމީހުން ހެދި މަކަރަށް ނިސްބަތްކުރައްވާފައެވެ. އެމީހުންގެ ނުބައި ރޭވުން ނާކާމިޔާބުކުރައްވައި، އެބައިމީހުންގެ މަކަރު އެބައިމީހުންނަށް ރައްދުކުރެއްވީތީއެވެ. އެހެންވެ އެކަލާނގެ ވަޙީ ކުރައްވަނީ ﴿وَٱللَّهُ خَيْرُ ٱلْمَـٰكِرِينَ﴾ (ﷲއީ އެމީހުންގެ މަކަރަށް ވުރެ މާމޮޅަށް ރާއްވަވާ ރަސްކަލާނގެއެވެ.) އެވެ. މާތް ﷲ ޢީސާ عليه السلام ދިރިހުންނެވި ޙާލުގައި އުޑަށް އުފުއްލެވިއެވެ. އަދި އެކަލޭގެފާނުގެ ޙަވާރީންގެ ތެރޭގައި އުޅުނު މަކަރުވެރިއެއްގެ ސިފަ އެކަލޭގެފާނުގެ ސިފައަށް ބަދަލުކުރެއްވިއެވެ. ﴿إِذْ قَالَ ٱللَّهُ يَـٰعِيسَىٰٓ إِنِّى مُتَوَفِّيكَ وَرَافِعُكَ إِلَىَّ وَمُطَهِّرُكَ مِنَ ٱلَّذِينَ كَفَرُوا۟﴾ ތިމަންރަސްކަލާނގެ ކަލޭގެފާނު އުޑަށް އުފުއްލަވާހުށީމެވެ. އަދި ކަލޭގެފާނުގެ އަޖަލު ހަމަވުމުން ކަލޭގެފާނު މަރުގަންނަވާހުށީމެވެ. އަދި ކަލޭގެފާނާ ދެކޮޅަށް ރޭވިމީހުންގެ ނުބައިކަމުން ކަލޭގެފާނު ސަލާމަތްކުރައްވާހުށީމެވެ. މަޤްޞަދަކީ އެކަލޭގެފާނު ޔަހޫދީންގެ އަތްދަށުން ސަލާމަތްކުރައްވާނެކަމާއި، އެކަލޭގެފާނުގެ ހަށިކޮޅާ ފުރާނަފުޅާއެކީ، ދިރިހުންނެވި ޙާލުގައި، އެއްވެސް ގެއްލުމެއް ލިބިވަޑައިނުގެން އުފުއްލަވާނެކަމުގެ އުފާވެރި ޚަބަރު އެކަލޭގެފާނަށް ދެއްވުމެވެ. މިއާޔަތުގައި އެވަނީ ޢީސާ عليه السلام ޞަލީބަށް އެރުވިކަމަށް ނަޞާރާއިން ކުރާ ދަޢުވާ ދޮގުކުރައްވައިފައެވެ. ޙައިރާންވާން ޖެހޭ ކަމަކީ އެބައިމީހުން އެކަލޭގެފާނުގެ އިލާހުވަންތަކަން ޤަބޫލުކުރާއިރު، އެކަލޭގެފާނު ޞަލީބަށް އެރުވުނުކަން ވެސް ޔަޤީންކުރުމެވެ. ކަލާނގެއެއްނަމަ ޞަލީބަށް އެރުވޭނީ ކިހިނެއް ހެއްޔެވެ؟ ކިހާ ތާކުންތާކު ނުޖެހޭ މޮޔަ ދަޢުވާއެއް ހެއްޔެވެ؟! ﴿وَجَاعِلُ ٱلَّذِينَ ٱتَّبَعُوكَ فَوْقَ ٱلَّذِينَ كَفَرُوٓا۟ إِلَىٰ يَوْمِ ٱلْقِيَـٰمَةِ ۖ﴾ މުސްލިމުންނާއި ނަޞާރާއިންގެ ތެރެއިން ކަލޭގެފާނަށް އީމާންވީ މީހުން ޤިޔާމަތް ދުވަހާ ހަމައަށް ކަލޭގެފާނުގެ ރަސޫލުކަން ޤަބޫލުނުކުޅަ މީހުންނަށް ވުރެ މަތީގައި ލައްވަވާހުށީމެވެ. މުޙައްމަދު ﷺ ގެ އުއްމަތުގެ ތެރެއިން ޢީސާ عليه السلام ގެ ރަސޫލުކަން ޤަބޫލުކުޅަ މުސްލިމުންނާއި، އެކަލޭގެފާނުގެ ރަސޫލުކަން އެކަލޭގެފާނުގެ ޒަމާނާއި، އެއަށް ފަހު ޤިޔާމަތާ ޖެހޭންދެން ޤަބޫލުކުޅަ މީހުން މިއާޔަތުގައި ހިމެނެއެވެ. ޔަހޫދީންނާއި، ނަޞާރާއިންގެ ތެރެއިން އެކަލޭގެފާނަކީ އިލާހެއްކަމަށް ޤަބޫލުކުޅަ މީހުން މިއާޔަތުގައި ނުހިމެނެއެވެ. އެހެނީ، އެބައިމީހުންނީ އެކަލޭގެފާނަށް ތަބަޢަވީ މީހުންނެއް ނޫނެވެ. ﴿ثُمَّ إِلَىَّ مَرْجِعُكُمْ فَأَحْكُمُ بَيْنَكُمْ فِيمَا كُنتُمْ فِيهِ تَخْتَلِفُونَ﴾ ހުރިހާ ޚަލްޤުތަކުން އެނބުރިދިއުން ވަނީ ޢަޒީޒުވަންތަ ގަދަކީރިތިވަންތަ ﷲގެ ޙަޟްރަތަށެވެ. އެބައިމީހުންނަށް އެބައިމީހުންގެ ޢަމަލުތަކަށް ޖަޒާދެއްވާނެއެވެ. އަދި ޢީސާ عليه السلام އާ މެދު އެބައިމީހުން ދެބަސްވެ އަރައިރުންވީ ކަންކަމުގައި އެބައިމީހުންގެ މެދުގައި ޙުކުމް ކުރައްވާނެއެވެ."],["ފަހެ، كافر ވި މީހުން ދަންނާށެވެ! ފަހެ، ދުނިޔެއާއި آخرة ގައި، ގަދަފަދަވެގެންވާ عذاب އަކުން ތިމަންރަސްކަލާނގެ އެއުރެންނަށް عذاب ދެއްވާ ހުށީމެވެ. އަދި، އެއުރެންނަށް نصر ދޭނޭ އެއްވެސް ބަޔަކު ނުވެއެވެ. (56)","-"],["އަދި، إيمان ވެ، صالح عمل ކުޅަމީހުން ދަންނާށެވެ! ފަހެ، އެއުރެންގެ އުޖޫރަ ފުރިހަމަޔަށް އެއުރެންނަށް، އެކަލާނގެ ދެއްވާނެތެވެ. އަނިޔާވެރިންދެކެ اللَّه ލޯބިވެވޮޑިގެނެއް ނުވެތެވެ. (57)","-"],["މިއީ، ފާޅުވެގެންވާ دليل ތަކާއި، حكمة ތެރި ذِكر ގެ ތެރެއިން (އެބަހީ: ކީރިތި قرآن ން) ކަލޭގެފާނަށް، ތިމަންރަސްކަލާނގެ ކިޔައިދެއްވާ ވާހަކަތަކެކެވެ. (58)","-"],["ހަމަކަށަވަރުން، اللَّه ގެ حضرة ގައި، عيسى ގެފާނު (ހެއްދެވުމުގެ) مثال، آدم ގެފާނުގެ مثال ފަދައެވެ. އެކަލާނގެ، آدم ގެފާނު ހެއްދެވީ، ވެލީންނެވެ. ދެން، އެކަލޭގެފާނަށް (އިންސާނަކަށް) [ވާށޭ] وحى ކުރެއްވިއެވެ. ދެން، (اللَّه وحى ކުރެއްވި ފަދައިން) ވެއްޖެއެވެ. (59)","ކަލޭގެފާނުގެ ރަސޫލުކަން ދޮގުކޮށް، ކަލޭގެފާނު އިލާހަކަށް ހަދައި، ކަލޭގެފާނު ޞަލީބަށް އެރުވުނުކަމަށް ޤަބޫލުކޮށް، ކަލޭގެފާނަށް ކާފިރުވީ މީހުންނަށް ދުނިޔޭގައި، ޤަތުލުވުމާއި، ހަނގުރާމައިގައި އަސީރުންގެ ގޮތުގައި ހައްޔަރުވުން ފަދަ ގަދަފަދަ ޢުޤޫބާތާއި، އާޚިރަތްދުވަހު ނަރަކައިގެ އަލިފާނުގެ ގަދަފަދަ ޢަޛާބު ހުށްޓެވެ. ﷲ ގެ ޢަޛާބުން އެބައިމީހުން ސަލާމަތްކޮށްދޭނޭ އެއްވެސް މަދަދުވެރިއަކު އެބައިމީހުންނަކަށް ނުވެއެވެ. ﴿وَأَمَّا ٱلَّذِينَ ءَامَنُوا۟ وَعَمِلُوا۟ ٱلصَّـٰلِحَـٰتِ فَيُوَفِّيهِمْ أُجُورَهُمْ ۗ وَٱللَّهُ لَا يُحِبُّ ٱلظَّـٰلِمِينَ﴾ އަދި އީމާންވީ މީހުންނަށް އެބައިމީހުން ކުޅަ ޢަމަލުތަކުގެ ޖަޒާ އެއްވެސް އުނިކަމެއް ނެތި ފުރިހަމައަށް އެކަލާނގެ ދެއްވާނެއެވެ. މާތް ﷲ އަނިޔާވެރީންނަށް ލޯބިވެވޮޑިނުގަންނަވައެވެ. ދެން، އެކަލާނގެ އަޅުތަކުންނަށް އަނިޔާވެރިވެވޮޑިގަންނަވާނީ ކިހިނަކުން ހެއްޔެވެ؟ ﴿ذَ‌ٰلِكَ نَتْلُوهُ عَلَيْكَ مِنَ ٱلْءَايَـٰتِ وَٱلذِّكْرِ ٱلْحَكِيمِ﴾ އޭ މުޙައްމަދު ﷺ އެވެ. ކަލޭގެފާނަށް ތިމަންރަސްކަލާނގެ ކިޔައިދެއްވި މިވާހަކަތަކަކީ ފާޅުވެގެންވާ ޙައްޤެވެ. އެވާހަކަތައް ތިމަން ރަސްކަލާނގެ ބާވައިލެއްވީ ޙިކްމަތް އެކުލެވިގެންވާ ޤުރްއާނުގެ އާޔަތްތަކެއްގެ ގޮތުގައެވެ. އެއީ، އޭގެ ކުރީންވެސް އަދި ފަހުންވެސް އެއަށް ބާޠިލުކަމެއް އަންނާނޭ ފޮތެއް ނޫނެވެ. ﴿إِنَّ مَثَلَ عِيسَىٰ عِندَ ٱللَّهِ كَمَثَلِ ءَادَمَ ۖ خَلَقَهُۥ مِن تُرَابٍ ثُمَّ قَالَ لَهُۥ كُن فَيَكُونُ﴾ ޢީސާ عليه السلام އުފެއްދެވި ޢަޖާއިބުކުރުވަނިވި ގޮތާއި، އާދަމު عليه السلام އުފެއްދެވި ޢަޖާއިބުކުރުވަނިވި ގޮތް އެއީ ﷲގެ ޙަޟްރަތުގައި ހަމަ އެކައްޗެކެވެ. އާދަމު عليه السلام އުފެއްދެވީ މަށީންނެވެ. ދެންވާށޭ ވަޙީކުރެއްވުމުން ދިރިހުރި މީހަކަށް ވީއެވެ. އެހެންވީމާ، މާތް ﷲ ޢީސާ عليه السلام ހެއްދެވި ގޮތް މައެއް ބަފައެއް ނެތި އާދަމު عليه السلام ހެއްދެވި ގޮތަށްވުރެ ވަކި އަޖާއިބުކަން ބޮޑެއް ނޫނެވެ. ފަހެ، އާދަމު عليه السلام ހައްދަވާން ކުޅަދުންވަންތަ ރަސްކަލާނގެ ހަމަ ޢީސާ عليه السلام ހައްދަވާން ވެސް ކުޅަދުންވަންތައެވެ. މި ވާހަކަ މިވަނީ ވަރަށް ސާފު އަދި އަނެކުންނަށް ފަސޭހައިން ޤަބޫލުކުރެވޭ އުސްލޫބަކުން ބަޔާންކުރައްވައިފައެވެ."],["(އެއީ) ކަލޭގެފާނުގެ ވެރިރަސްކަލާނގެ حضرة ންވާ حق ތެދު ބަސްފުޅެވެ. ފަހެ، شك ކުރާ މީހުންގެ ތެރެއިން، ކަލޭގެފާނު ވެވަޑައިނުގަންނަވާށެވެ! (60)","ﷲގެ ވަޙީބަސްފުޅަކީ ޢީސާ عليه السلام ގެ މައްސަލައިގައި އޮތް އެއްވެސް ޝައްކެތް ނެތް ޙައްޤު ބަސްފުޅެވެ. އެހެންކަމުން، ޝައްކުކުރާ މީހުންގެ ތެރެއިން ކަލޭގެފާނު ވެވަޑައިނުގަންނަވާށެވެ. މުޚާޠަބު ކުރެއްވީ މުޙައްމަދު ﷺ އަށް ކަމުގައި ވިޔަސް މުރާދަކީ އެކަލޭގެފާނަށް ތަބަޢަވީ އެކަލޭގެފާނުގެ އުއްމަތުގެ މީހުންނެވެ."],["ފަހެ، ކަލޭގެފާނަށް علم ގެ ތެރެއިން (عيسى ގެފާނާމެދު) އައި އެއްޗެއްގެ ފަހުން، އެކަލޭގެފާނާ މެދުގައި ކަލޭގެފާނާ ޖަދަލުކުރި (نصارى އިންގެ) މީހުންނަށް ވިދާޅުވާށެވެ! އަހަރެމެންގެ ދަރިންނަށާއި، ތިޔަބައިމީހުންގެ ދަރިންނަށް އަދި، އަހަރެމެންގެ އަންހެނުންނަށާއި، ތިޔަބައިމީހުންގެ އަންހެނުންނަށް އަދި، އަހަރެމެންގެ އަމިއްލަ نفس ތަކަށާއި، ތިޔަބައިމީހުންގެ އަމިއްލަ نفس ތަކަށް، އަހަރެމެން ގޮވައި އެއްކުރަމާ އަންނާށެވެ! ދެން، ދޮގުވެރިންގެ މައްޗަށް اللَّه ގެ لعنة ލެއްވުމަށްއެދި، އަހަރެމެން دعاء ކޮށް ابتهال ކުރާނީއެވެ. (61)",'ޢީސާ عليه السلام އާމެދު ޙައްޤު ގޮތް ސާފުވެ ބަޔާންވުމަށްފަހު ވެސް އެކަލޭގެފާނާމެދު ކަލޭގެފާނާ ޖަދަލުކުރާ މީހަކަށް ވިދާޅުވާށެވެ. އަންނާށެވެ. އެންމެން އެއް ތަނަކަށް ޖަމާވެ، ކޮންމެ މީހަކުވެސް އެމީހަކު އެންމެ ލޯބިވާ މީހުންކަމުގައިވާ ދަރީންނާއި، އަނބީން ގެންނާނީއެވެ. އަދި އަމިއްލައަށްވެސް ހާޒިރުވާނީއެވެ. އެއަށް ފަހު އަހަރުމެން، ދޮގުވެރިޔާއަށް ލަޢުނަތްލައްވައި ހަލާކުކުރެއްވުން އެދި ﷲއަށް ދުޢާކުރާނީއެވެ.\\nالمباهلة އަކީ ދޮގުވެރިޔާއަށް ލަޢުނަތް ލެއްވުން އެދި ދުޢާކުރުމެވެ. އެހެންވެ، އާޔަތް ނިންމަވާފައިވަނީ ﴿فَنَجْعَل لَّعْنَتَ ٱللَّهِ عَلَى ٱلْكَـٰذِبِينَ﴾ މިޢިބާރާތުންނެވެ. އައްތިރްމިޛީގައި ރިވާވެގެން ވެއެވެ. މިއާޔަތް ބާވައިލެއްވުމުން ރަސޫލުﷲ ﷺ ފާޠިމާ رضي الله عنها، ޙަސަން رضي الله عنه، ޙުސައިން رضي الله عنه އަދި ޢަލީ رضي الله عنه ގެންނަވާފައި ވިދާޅުވިއެވެ. ‏"‏ اللَّهُمَّ هَؤُلاَءِ أَهْلِي ‏"‏ (މިއަޅާގެ ވެރިރަސްކަލާކޮ މިތިބީ މިއަޅާގެ ޢާއިލާގެ މީހުންނެވެ.) (ޖާމިޢުއްތިރްމިޛީ، ޙަދީޘު: 2999) މިއާޔަތް ބާވައިލައްވާފައި ވަނީ ނަޖްރާނުގެ ނަޞާރާއިންނާ ބެހޭ ގޮތުންނެވެ. ދެން އެބައިމީހުންނަށް މުބާހަލާއަށް ގޮވައިލެއްވުމުން އެކަމަށް ދެކޮޅުހަދައި ޖިޒްޔަ ދޭން އެއްބަސްވިއެވެ. އެބައިމީހުން އެކަމަށް (މުބާހަލާއަށް) އިންކާރުކުރުން އެއީ ރަސޫލުﷲ ﷺގެ ރަސޫލުކަން ތެދުކަމުގެ އެންމެ އަލިގަދަ ދަލީލެވެ.'],["ހަމަކަށަވަރުންވެސް، މިއީ حق ތެދު ވާހަކަތަކެކެވެ. އަދި، اللَّه މެނުވީ، އެއްވެސް إله އަކު ނުވެއެވެ. އަދި، ހަމަކަށަވަރުންވެސް، اللَّه އީ، عزيز ވަންތަ، حكيم ވަންތަ ރަސްކަލާނގެއެވެ. (62)","ޢީސާ عليه السلام އާ ބެހޭގޮތުން ތިމަންރަސްކަލާނގެ ކަލޭގެފާނުގެ މައްޗަށް ބާވައިލެއްވި ވާހަކަ އެއީ ހައްޤު ތެދެވެ. ޢީސާ عليه السلام އެއީ މާތް ﷲ ގެ ދަރިކަލެއް ކަމަށް ބުނެ ނަޞާރާއިން ކުރާ ދަޢުވާއެއް ނޫނެވެ. އަދި އެކަލޭގެފާނަކީ ޒިނޭގެ ދަރިއެއްކަމަށް ބުނެ ޔަހޫދީން ކުރާ ދަޢުވާއެއްވެސް ނޫނެވެ. މާތް ﷲ އީ އެކަލާނގެއަށް އެއްވެސް ޝަރީކަކު ނުވާ އެއްކައުވަންތަ އިލާހެވެ. އެކަލާނގެއީ ކުރައްވާ ކޮންމެ ކަމެއްގައި ޢަޒީޒުވަންތަ، ޙިކްމަތްވަންތަ ރަސްކަލާނގެއެވެ."],["ޢީސާ عليه السلام އާ ބެހޭގޮތުން ތިމަންރަސްކަލާނގެ ކަލޭގެފާނުގެ މައްޗަށް ބާވައިލެއްވި ވާހަކަ އެއީ ހައްޤު ތެދެވެ. ޢީސާ عليه السلام އެއީ މާތް ﷲ ގެ ދަރިކަލެއް ކަމަށް ބުނެ ނަޞާރާއިން ކުރާ ދަޢުވާއެއް ނޫނެވެ. އަދި އެކަލޭގެފާނަކީ ޒިނޭގެ ދަރިއެއްކަމަށް ބުނެ ޔަހޫދީން ކުރާ ދަޢުވާއެއްވެސް ނޫނެވެ. މާތް ﷲ އީ އެކަލާނގެއަށް އެއްވެސް ޝަރީކަކު ނުވާ އެއްކައުވަންތަ އިލާހެވެ. އެކަލާނގެއީ ކުރައްވާ ކޮންމެ ކަމެއްގައި ޢަޒީޒުވަންތަ، ޙިކްމަތްވަންތަ ރަސްކަލާނގެއެވެ.","އެމީހުން އެއްކައުވަންތަކަމަށް އިޤްރާރުވެ، ޙައްޤު ޤަބޫލުކުރާން އިންކާރު ކޮށްފިއްޔާ އެބައިމީހުންނީ ފާސިދުންނެވެ. ފާސިދުން ދެކެ މާތް ﷲ ލޯބިވެވޮޑިނުގަންނަވައެވެ."],["ކަލޭގެފާނު ވިދާޅުވާށެވެ! އޭ ފޮތުގެ أهل ވެރިންނޭވެ! އަހުރެމެންގެ މެދުގައްޔާއި ތިޔަބައިމީހުންގެ މެދުގައި، ހަމަހަމަވެ، އެއްގޮތްވެގެންވާ كلمة އަކަށް އަންނާށެވެ! (އެއީ) اللَّه އަށް މެނުވީ، އަހުރެމެން އަޅުކަން ނުކުޅައުމެވެ. އަދި، އެކަލާނގެޔާ އެއްވެސް އެއްޗެއް އަހުރެމެން شريك ނުކުޅައުމެވެ. އަދި، އަހުރެމެންގެ އެއްބަޔަކު އަނެއްބަޔަކީ اللَّه ފިޔަވައި ކަލާނގެތަކެއް ކަމުގައި ނުހެދުމެވެ. ފަހެ، އެއުރެން (އެކަމާ) ދެކޮޅުހަދައި، ފުރަގަސްދީފިނަމަ، (އެއުރެންނަށް) ތިޔަބައިމީހުން ބުނާށެވެ! ހަމަކަށަވަރުން، ތިމަންމެންނީ مسلم ން ކަމުގައި ތިޔަބައިމީހުން ހެކިވާށެވެ! (64)","އޭ ރަސޫލާ ﷺ އެވެ. ޔަހޫދީންނާއި ނަޞާރާއިންނަށް ކަލޭގެފާނު ވިދާޅުވާށެވެ. އަހަރުމެންނާ ތިޔަބައިމީހުންނަށް އެކަލިމައަކުން ހަމަހަމަކަންލިބޭ، ސީދާ، ތެދު ކަލިމައަކަށް އެއްބަސްވަމާ އަންނާށެވެ. އެއީ: އަހަރުމެން އެންމެން އަޅުކަން ކުރުމުގައި މާތް ﷲ އެއްކައުވަންތަ ކުރުމާއި، އެކަލާނގެ އެއްވެސް މަޚްލޫޤެއް އެކަލާނގެއާ ޝަރީކު ނުކުރުމެވެ. ﴿وَلَا يَتَّخِذَ بَعْضُنَا بَعْضًا أَرْبَابًا مِّن دُونِ ٱللَّهِ ۚ فَإِن تَوَلَّوْا۟ فَقُولُوا۟ ٱشْهَدُوا۟ بِأَنَّا مُسْلِمُونَ﴾ އަދި އަހަރުމެން އެއްބަޔަކު އަނެއް ބަޔަކަށް އަޅުކަން ނުކުރުމެވެ. ޔަހޫދީން ޢުޒައިރުގެފާނަށް އަޅުކަންކުރި ފަދައިން، އަދި ނަޞާރާއިން ޢީސާ عليه السلام އަށް އަޅުކަންކުރި ފަދައިންނެވެ. އަދި އެބައިމީހުންވަނީ އެބައިމީހުންގެ އަޙްބާރުންނާއި ރާހިބުންނަށް ކިޔަމަންވެ އެމީހުންނަށް ކަލާނގެވަންތަކަމުގެ ދަރަޖަ ދީފައެވެ. އެހެނީ، އެމީހުން ދިޔައީ އަމިއްލައަށް ޙަލާލުކޮށް، ޙަރާމްކޮށް ހަދަމުންނެވެ. ފަހެ، އެބައިމީހުން އެއްކައުވަންތަކަމަށް އިންކާރުކޮށް، ކަލޭގެފާނު ދެއްވި ދަޢުވަތު ޤަބޫލުނުކޮށްފިނަމަ އެބައިމީހުންނަށް ވިދާޅުވާށެވެ. އަހަރުމެންނަކީ ﷲ އެއްކައުވަންތަކުރާ، މުސްލިމުން ކަމުގައި ތިޔަބައިމީހުން، އަހުލުކިތާބީން، ހެކިވާށެވެ. މިއާޔަތް ބާވައިލެއްވުމުން ޢަދިއްޔު ބްނު ޙާތިމް (ކުރީން ނަޞްރާނީއެއްގެ ގޮތުގައި ހުންނަވައިފައި ފަހުން އިސްލާމްވެވަޑައިގަތީ) ވިދާޅުވިއެވެ. އޭ ﷲގެ ރަސޫލާ ﷺ އެވެ. އަހަރުމެން އެމީހުންނަށް އަޅުކަން ނުކުރަމުއެވެ. އިތުރު އެކަލޭފާނު ޙަދީޘުކުރެއްވިއެވެ. އެމީހުން ތަކެތި ޙަރާމްކޮށް ޙަލާލުކޮށް ހެދުމުން ތިޔަބައިމީހުން އެމީހުންގެ ބަސް ޤަބޫލުނުކުރަމު ހެއްޔެވެ؟ ޢަދިއްޔު ވިދާޅުވިއެވެ. ނޫނެކެވެ. ތިޔަކަން އޮތީ ތިޔަ ވިދާޅުވި ފަދައިންނެވެ. އިތުރު އެކަލޭގެފާނު ޙަދީޘުކުރެއްވިއެވެ. އެއީ އެ މީހުންނަށް އަޅުކަން ކުރުމެވެ."],["އޭ ފޮތުގެ أهل ވެރިންނޭވެ! إبراهيم ގެފާނަށް ފަހުގައި މެނުވީ، توراة އާއި، إنجيل ބާވައިލައްވާފައި ނުވާއިރު، إبراهيم ގެފާނާ މެދުގައި ތިޔަބައިމީހުން ޖަދަލު ކުރަނީ ކީއްވެގެން ހެއްޔެވެ؟ ފަހެ، ތިޔަބައިމީހުންނަކަށް ނުވިސްނޭހެއްޔެވެ؟ (65)","އޭ އަހުލުކިތާބީންނެވެ! ތިޔަބައިމީހުން އިބްރާހީމް عليه السلام އަކީ ޔަހޫދީ އެކޭ ނުވަތަ ނަޞްރާނީއެކޭ ބުނެ އެކަލޭގެފާނާ މެދު ޖަދަލުކުރަނީ ކީއްވެގެން ހެއްޔެވެ؟ މި ދީންތައް އައީވެސް އެކަލޭގެފާނަށް ވުރެ އެތައް ޤަރުނެއް ފަހުން، ތައުރާތާއި އިންޖީލުވެސް ބާވައިލެއްވި ފަހުންނެވެ. ދެން އިބްރާހީމް عليه السلام ޔަހޫދީއަކަށް ނުވަތަ ނަޞްރާނީއަކަށް ވެވަޑިގަންނަވާނީ ކިހިނެއް ހެއްޔެވެ؟ ފަހެ ތިޔަބައިމީހުން ވިސްނާނެ ސިކުނޑިތަކެއް ނެތީހެއްޔެވެ؟"],["ބަލަ! ތިޔަބައިމީހުން އެކަމެއްގެ علم ތިޔަބައިމީހުންނަށް ލިބިގެންވާ ކަމަކާމެދުގައި ޖަދަލުކޮށްފީމުއެވެ. ދެން، އެކަމެއްގެ علم ތިޔަބައިމީހުންނަށް ލިބިގެންނުވާ ކަމަކާ މެދުގައި ޖަދަލުކުރަނީ ކީއްވެގެންހެއްޔެވެ؟ (އެކަންތައް) ދެނެވޮޑިގެންވަނީ اللَّه އެވެ. ތިޔަބައިމީހުންނަކަށް ނޭނގެއެވެ. (66)","އޭ އަހުލުކިތާބީންނެވެ! ތިޔަބައިމީހުން ޢީސާ عليه السلام އާ އެއްދުވަސްވަރެއްގައި އުޅުނު އިރުވެސް ތިޔަބައިމީހުން އެކަލޭގެފާނާ ބެހޭ ގޮތުން ޖަދަލުކުރީމުއެވެ. ދެން، ތިޔަބައިމީހުން ނޭނގި ތިބި ޙާލު، އިބްރާހީމް عليه السلام އަކީ ޔަހޫދީއެއްތޯ ބަލާން އެކަލޭގެފާނުގެ ދީނާމެދު ޖަދަލުކުރަނީ ކީއްވެ ހެއްޔެވެ؟ މިއީ މޮޔަކަން ނޫން ހެއްޔެވެ؟ މިދީންތައް އައީ އެކަލޭގެފާނަށް ވުރެ މާ ފަހުން ކަމަށް ވާއިރު، އެކަލޭގެފާނު ޔަހޫދީއަކަށް ނުވަތަ ނަޞްރާނީއަކަށް ވާނީ ކިހިނެއް ހެއްޔެވެ؟ ދެން ޙަޤީޤަތް ބަޔާންކޮށްދެއްވަމުން މާތް ﷲ ވަޙީ ކުރައްވަނީ ދެ ބައިމީހުންގެ ވާހަކަވެސް ދޮގުކަމުގައެވެ."],["يهودى އެއް ކަމުގައިވެސް އަދި، نصرانى އެއް ކަމުގައިވެސް إبراهيم ގެފާނު ނުވެއެވެ. އަދި، ކިއެއްތަ! އެކަލޭގެފާނު ވަނީ باطل މަގުން އެއްކިބާވެ، حق دين އަށް تبع ވެގެންވާ مسلم އަކު ކަމުގައެވެ. އަދި، شريك ކުރާ މީހުންގެ ތެރެއަކުންވެސް އެކަލޭގެފާނު ނުވެއެވެ. (67)","ިބްރާހީމް عليه السلام ހުންނެވީ ޔަހޫދީ ދީނަކުވެސް އަދި ނަޞްރާނީ ދީނަކުވެސް ނޫނެވެ. އެހެނީ، ޔަހޫދީ ދީނަކީ މޫސާ عليه السلام ގެ ދީން ބަދަލުކޮށްގެން ހަދައިފައިވާ ދީނެކެވެ. އަދި ނަޞްރާނީ ދީނަކީ ޢީސާ عليه السلام ގެ ދީން ބަދަލުކޮށްގެން ހަދައިފައިވާ ދީނެކެވެ. އިބްރާހީމް عليه السلام އަކީ ޙައްޤަށް ތަބަޢަވާ، އެއްކައުވަންތަކުރާ މީހުންގެ އިމާމެވެ. އެކަލޭގެފާނަކީ ތައުޙީދުގެ ދީންމަތީ ހުންނެވި މުސްލިމެކެވެ. އެކަލޭގެފާނަކީ ތިޔަބައިމީހުންގެ، ޙައްޤުން އެއްކިބާވެފައިވާ ދީނުގައި ވާފަދައިން ޝިރުކު ކުރެއްވި ބޭކަލެއް ނޫނެވެ. މާތް ﷲގެ ވަޙީބަސްފުޅު ﴿وَمَا كَانَ مِنَ ٱلْمُشْرِكِينَ﴾ (އެކަލޭގެފާނު މުޝްރިކުންތެރެއިން ނުވެއެވެ.) ގައި އެވަނީ المسيح ابن الله (ޢީސާ عليه السلام އަކީ ﷲގެ ދަރިކަލުން) އޭ ބުނާތީ އެބައިމީހުންނަކީ މުޝްރިކުންކަން ނުސީދާކޮށް ހާމަކުރައްވައިފައެވެ. މިއީ މުޙައްމަދު ﷺ ގެ ދީނަކީ ޞައްޙަ ދީންކަމަށާއި އެކަލޭގެފާނު ހުންނެވީ އެކަލާނގެ މިތުރު އިބްރާހީމް عليه السلام ގެ ދީން މަތީގައި ކަމަށް މާތް ﷲ ހެކިވެވޮޑިގަތުމެވެ."],["ހަމަކަށަވަރުން، މީސްތަކުންކުރެ، إبراهيم ގެފާނަށް (نسبة ވުމުގައި) އެންމެ أولى ކަން ބޮޑީ، އެކަލޭގެފާނަށް تبع ވީ މީހުންނާއި، މި ނަބިއްޔާއާއި، (އެބަހީ: محمد ގެފާނާއި) إيمان ވި މީހުންނެވެ. اللَّه އީ، إيمان ވި މީހުންނަށް އެހީތެރިވެ ވާގިވެރިވެ ވޮޑިގެންވާ ރަސްކަލާނގެއެވެ. (68)","އިބްރާހީމް عليه السلام އަށް ނިސްބަތްވުން އެންމެ އައުލާކަން ބޮޑު ބަޔަކީ އެކަލޭގެފާނަށް ތަބަޢަވެ އެކަލޭގެފާނުގެ މަގުން ހިނގި މީހުންނާއި، މަތިވެރި ޙަނީފީ ދީނާއިގެން ވަޑައިގެންނެވި، އެންމެ ފަހުގެ ނަބިއްޔާ މުޙައްމަދު ﷺ އާއި، މުޙައްމަދު ﷺ ގެ އުއްމަތުގެ މުއުމިނުންނެވެ. ތިމަންމެން މިތިބީ އިބްރާހީމް عليه السلام ގެ ދީންމަތީގައޭ ބުނާން އެންމެ ޙައްޤުކަން ބޮޑީ އެބައިމީހުންނެވެ. އޭ ޔަހޫދީންނާއި ނަޞާރާއިންނެވެ. ތިޔަބައިމީހުންނެއް ނޫނެވެ. ﷲ އީ މުއުމިނުން ރައްކާތެރިކުރައްވާ އަދި އެބައިމީހުންނަށް ނަޞްރުދެއްވާ ރަސްކަލާނގެއެވެ."],["ފޮތުގެ أهل ވެރިންގެ ތެރެއިން ބަޔަކު، ތިޔަބައިމީހުން މަގުފުރައްދައިލެވޭނެ ނަމައޭ ހިތައި، އެކަމަށް އެދުނެވެ. އެއުރެންގެ އަމިއްލަ نفس ތައް މެނުވީ، އެއުރެންނަކަށް މަގުފުރައްދައެއް ނުލެވެތެވެ. އަދި، އެއުރެންނަކަށް (އެކަމެއް) ނޭނގެއެވެ. (69)","ތިޔަބައިމީހުން މަގުފުރައްދައި އެބައިމީހުންގެ ދީނަށް ގެންދިއުމަށް އަހުލުކިތާބީންގެ ތެރެއިން ބަޔަކު އެދެއެވެ. ޙަސަދައާއި، ރުޅިވެރިކަމުގެ ސަބަބުންނެވެ. އެކަމުގެ ހުރިހާ ނުބައެއް ހުރީ އެބައިމީހުންނަށެވެ. އެހެނީ އެގޮތަށް ހަދާން ކުރާ އުއްމީދުގެ ސަބަބުން އެބައިމީހުންނަށް ލިބޭ ޢަޛާބު ބޮޑުވާނީއެވެ. އެބައިމީހުންގެ މޮޔަކަމުންނާއި ވިސްނުން ކޮށިކަމުން އެބައިމީހުންނަށް މިކަމެއް ނުވިސްނެއެވެ."],["އޭ ފޮތުގެ أهل ވެރިންނޭވެ! ތިޔަބައިމީހުން (އެއީ حق ކަން އެނގިތިބެ އެކަމަށް) ހެކިވާ حال، اللَّه ގެ آية ތަކަށް ތިޔަބައިމީހުން كافر ވަނީ ކީއްވެގެން ހެއްޔެވެ؟ (70)","އޭ އަހުލުކިތާބީންނެވެ! މުޙައްމަދު ﷺގެ މައްޗަށް ބާވައިލެއްވި ކީރިތި ޤުރްއާނަކީ ހައްޤު ފޮތްކަމުގައި ތިޔަބައިމީހުން ހެކިދޭއިރު، ތިޔަބައިމީހުން އެފޮތަށް ކާފިރުވަނީ ކީއްވެހެއްޔެވެ؟"],["އޭ ފޮތުގެ أهل ވެރިންނޭވެ! (އެއީ حق ކަން) ތިޔަބައިމީހުންނަށް އެނގިތިބި حال ގައި، حق އާއި باطل އޮޅުވާލައި އަދި، حق ގޮތް ތިޔަބައިމީހުން ފޮރުވަނީ ކީއްވެގެން ހެއްޔެވެ؟ (71)","އޭ އަހުލު ކިތާބީންނެވެ. މުޙައްމަދު ﷺގެ މައްޗަށް ބާވައިލެއްވީ ޙައްޤު ތެދުކަން އެނގޭއިރު، ތިޔަބައިމީހުންގެ ފޮތަށް ބަދަލު ގެނެސް، އެފޮތާ މެދު ޝައްކު އުފައްދައި، ޙައްޤާއި ބާޠިލު މަސްހުނިކޮށް އޮޅުވަނީ ކީއްވެ ހެއްޔެވެ؟"],["ފޮތުގެ أهل ވެރިންގެ ތެރެއިން ބަޔަކު (އެއުރެންގެ އަނެއްބަޔަކާ ދިމާޔަށް) ބުންޏެވެ. إيمان ވި މީހުންނަށް ބާވައިލެއްވި އެއްޗަކަށް (އެބަހީ: ކީރިތި قرآن އަށް) ދުވާލުގެ ކުރީކޮޅުގައި ތިޔަބައިމީހުން إيمان ވާށެވެ! ދެން، އެދުވަހުގެ ފަހުކޮޅުގައި ތިޔަބައިމީހުން (އެޔަށް) كافر ވާށެވެ! އެއީ، އެއުރެން (އެބަހީ: مؤمن ން އެއުރެންގެ دين ން) އެނބުރި رجوع ވޭތޯއެވެ! (72)","ޔަހޫދީންގެ ވެރީންނާއި އެބައިމީހުންގެ އަޙްބާރުން އެބައިމީހުން ކައިރީ ބުންޏެވެ. މުޙައްމަދު ﷺ ގެ މައްޗަށް ބާވައިލެއްވި ޤުރްއާނަށް ހެނދުނު އީމާންވެ އިސްލާމްދީނަށް ވަދެފައި، ހަވީރު ކާފިރުވާށެވެ. އެއިރުން ފަހަރެއްގައި މީސްތަކުންނަށް އިސްލާމްދީނާމެދު ޝައްކުވެ އެދީން ދޫކުރާން ފަށާނެއެވެ. މިއީ ވަރަށް ނުބައި މަކަރުވެރި ރޭވުމެކެވެ. އެމީހުންގެ މަޤްޞަދަކީ އިސްލާމްދީނާ މެދު މީސްތަކުންގެ ހިތްތަކުގައި ޝައްކުއުފެއްދުމެވެ. އެމީހެންގެ މެދުގައި މަޝްވަރާކޮށްފައި ނިންމީ ހެނދުންކޮޅު އިސްލާމްދީން ޤަބޫލުކުރާކަން ދައްކައި މުސްލިމުންނާއެކު ނަމާދުކޮށް ހަދައިފައި، ހަވީރުވުމުން މުރުތައްދުވެ އެމީހުންގެ ދީނަށް އެނބުރި ދިއުމަށެވެ. އޭރުން މީސްތަކުންގެ ތެރެއިން ތަންދޮރު ނުދަންނަ މީހުން ބުނާނެތާއެވެ. އިސްލާމްދީނުން އުނިކަމެއް ނުވަތަ ޢައިބެއް ފެނިގެން ނޫނީ އެމީހުން އިސްލާމްދީން ދޫކޮށްފައި ނުދާނެއެވެ. މިއީ ނުބައިނުލަފާކަމުގެ އިންތިހާއެވެ."],["އަދި، (އެއުރެން ބުނޫއެވެ.) ތިޔަބައިމީހުންގެ دين އަށް تبع ވީ މީހަކަށް މެނުވީ، ތިޔަބައިމީހުން إيمان ނުވާށެވެ! ކަލޭގެފާނު ވިދާޅުވާށެވެ! ހަމަކަށަވަރުން، ތެދުމަގަކީ اللَّه ގެ ތެދުމަގެވެ. ތިޔަބައިމީހުންނަށް ދެއްވާފައިވާފަދަ ކަމެއް އެހެން އެއްވެސް މީހަކަށް ދެއްވާފައިވާކަމަށް، (ތިޔަބައިމީހުން قبول ނުކުރާށެވެ!) އެހެންނޫންނަމަ، ތިޔަބައިމީހުންގެ ވެރިރަސްކަލާނގެ حضرة ގައި އެއުރެން (އެބަހީ: مؤمن ން) ތިޔަބައިމީހުން حجّة ން ދެރަކޮށްފާނެތެވެ. ކަލޭގެފާނު ވިދާޅުވާށެވެ! ހަމަކަށަވަރުން، فضل ވަންތަކަންވަނީ، اللَّه ގެ يدقدرة ފުޅުގައެވެ. އެކަލާނގެ އިރާދަކުރައްވާ މީހަކަށް އެކަމެއް ދެއްވަތެވެ. اللَّه އީ، ތަނަވަސްވަންތަ މޮޅަށް ދެނެވޮޑިގެންވާ ރަސްކަލާނގެއެވެ. (73)","މިއީ ޔަހޫދީންގެ ވާހަކައިގެ ބާކީއެވެ. އެބައިމީހުންގެ ބަސް މާތް ﷲ ގެނެސްދެއްވީއެވެ. މާނައީ: އޭ ޔަހޫދީންނެވެ. ތިޔަބައިމީހުންގެ ދީނަށް ތަބައަވާ މީހުންގެ ވާހަކަ ނޫނީ ތިޔަބައިމީހުން ޤަބޫލުކޮށްގެން ނުވާނެއެވެ. އެބައިމީހުންނަށް ރައްދު ދެއްވަމުން މާތް ﷲ ވަޙީކުރައްވަނީ ﴿قُلْ إِنَّ ٱلْهُدَىٰ هُدَى ٱللَّهِ﴾ މިއީ ޔަހޫދީންގެ ވާހަކައިގެ މެދަށް ގެންނަވައިފައިވާ އިއުތިރާޒީ ޖުމްލައެކެވެ. މާނައީ އޭ މުޙައްމަދު ﷺ އެވެ. އެބައިމީހުންނަށް ވިދާޅުވާށެވެ. ހިދާޔަތު ވަނީ ތިޔަބައިމީހުންގެ ދީނަކު ނޫނެވެ. އަދި ތިޔަބައިމީހުންގެ އަތަކު ވެސް ނޫނެވެ. އަދި ކިއެއްތަ ހިދާޔަތު ވަނީ މާތް ﷲ އެދީނަކަށް މުއުމިނުންނަށް ހިދާޔަތުދެއްވި އިސްލާމްދީނުގައެވެ. ﴿أَن يُؤْتَىٰٓ أَحَدٌ مِّثْلَ مَآ أُوتِيتُمْ أَوْ يُحَآجُّوكُمْ عِندَ رَبِّكُمْ ۗ﴾ އަނެއްކާވެސް ޔަހޫދީންގެ ވާހަކައެވެ. ތިޔަބައިމީހުންނަށް ލިބިފައި ތިޔަވާ ވަޙީ އާއި ދީން ފަދަ އެއްޗެއް އެހެން ބަޔަކަށް ލިބިދާނެތީއެވެ. އަދި އެބަޔަކު ޤިޔާމަތްދުވަހު ތިޔަބައިމީހުންގެ މައްޗަށް ޙުއްޖަތް ޤާއިމްކޮށްފާނެތީއެވެ. ތިޔަބައިމީހުން މުޙައްމަދު ﷺ ގެ ނަބީކަމަށް އިޤްރާރު ވެފައި، އެކަލޭގެފާނަށް ތަބަޢަނުވިއްޔާ މުސްލިމުން ޤިޔާމަތް ދުވަހު ތިޔަބައިމީހުންގެ މައްޗަށް ޙުއްޖަތް ޤާއިމުކުރާނެއެވެ. އެބައިމީހުންގެ މަޤްޞަދަކީ ރަސޫލާ ﷺ ގެ ނަބީކަން ނަފީކުރުމެވެ. ﴿قُلْ إِنَّ ٱلْفَضْلَ بِيَدِ ٱللَّهِ يُؤْتِيهِ مَن يَشَآءُ ۗ وَٱللَّهُ وَٰسِعٌ عَلِيمٌ﴾ ކަލޭގެފާނު ވިދާޅުވާށެވެ. ނަބީ ކަމަކީ ތިޔަބައިމީހުން ގެނައި އެއްޗެއް ނޫނެވެ. އަދި އެއީ ހަމައެކަނި ބަނީ އިސްރާއީލަށް އޮތް ކަމެއްވެސް ނޫނެވެ. އެއީ މާތް ﷲއަށް އޮތް ކަމެކެވެ. އެކަން ދެއްވަނީ އެކަލާނގެ އަޅުތަކުންގެ ތެރެއިން އެކަލާނގެ އިރާދަކުރައްވާ އަޅަކަށެވެ. މާތް ﷲއީ ތަނަވަސް ފަޟްލުވަންތަކަމުގެވެރި، އަޅުތަކުންނަށް ގިނައިން ދެއްވާ ރަސްކަލާނގެއެވެ. އަދި ދެއްވާން އެންމެ އެކަށީގެންވަނީ ކޮން ފަރާތެއްކަން ވެސް އެކަލާނގެ މޮޅަށް ދެނެވޮޑިގަންނަވައެވެ."],["އެކަލާނގެ އިރާދަކުރައްވާ މީހަކަށް، އެކަލާނގެ رحمة خاص ކުރައްވަތެވެ. އަދި، اللَّه އީ، ބޮޑުވެގެންވާ فضل ވަންތަކަމުގެ ވެރިރަސްކަލާނގެއެވެ. (74)","އެކަލާނގެ ނަބީކަން ދެއްވަނީ އެކަލާނގެ އަޅުތަކުންގެ ތެރެއިން އެކަލާނގެ އިރާދަކުރައްވާ އަޅަކަށެވެ. އެކަލާނގެއީ އެއްވެސް ޙައްދެއް ނެތި ދީލަތިވެވޮޑިގަންނަވާ ރަސްކަލާނގެއެވެ. މިއާޔަތުގައި މިވަނީ ނަބީކަމަކީ މާތް ﷲ ޚާއްޞަކުރައްވާ ފަރާތަކަށް އޮންނަ ކަމެއް ކަމާއި، އެއީ ވާރުތައިން ލިބޭކަމެއް ނޫން ކަމުގެ ދަލީލެކެވެ."],["ނުހަނު ގިނަ މުދަލަކުން ކަލޭގެފާނު އެމީހަކާ أمانة حوال ކުރައްވައިފިނަމަ، އެ أمانة ކަލޭގެފާނަށް އަނބުރައި ރައްދުކުރާ މީހުން ފޮތުގެ أهل ވެރިންގެ ތެރެއިންވެއެވެ. އަދި، ދީނާރަކުން ކަލޭގެފާނު އެމީހަކާ أمانة حوال ކުރައްވައިފިނަމަ، (އެ أمانة އަނބުރައި ރައްދުކުރުން އެދިވަޑައިގެން) އެކަމުގެ މަތީގައި ކަލޭގެފާނު قائم ވެވަޑައިގެން ހުންނެވިއްޔާ މެނުވީ، އެ أمانة ކަލޭގެފާނަށް އަނބުރައި ރައްދު ނުކުރާ މީހުންވެސް އެއުރެންގެ ތެރެއިންވެއެވެ. އެއީ، ހަމަކަށަވަރުން، އެއުރެން ބުނެއުޅެނީ أمّى ންނާ މެދުގައި، (އެބަހީ: عربى ންނާ މެދުގައި) އެހެން ހެދުމަކުން އެއްވެސް ފާފައެއް އަހަރެމެންގެ މައްޗަކަށް ނެތެވެ. ފަހެ، އެއުރެން ދެނެތިބެ اللَّه އާމެދު ދޮގުބަސްތައް ބުނަނީއެވެ. (75)","ޔަހޫދީންގެ ތެރޭގައި އަމާނާތްތެރި ބައެއްވެސް ވެއެވެ. އެއިން މީހަކާ ކަލޭގެފާނު ބޮޑު ޚަޒާނާއެއް ޙަވާލުކުރެއްވިޔަސް އޭނާ އެ މުދާ ކަލޭގެފާނަށް އަނބުރާ ރައްދުކުރާނެއެވެ. އޭނާގެ އަމާނާތްތެރިކަމުންނެވެ. އެމީހުންގެ ތެރޭގައި ޚިޔާނާތްތެރި ބަޔަކު އެބަތިއްބެވެ. އެއިން މީހަކާ މުދަލުން ކިތަންމެ ކުޑަ މިންވަރެއް ކަލޭގެފާނު ޙަވާލުކުރެއްވިޔަސް، ކަލޭގެފާނު އަބަދު އޭނާއާއެކު އޭނާ ކުރާ ހުރިހާ ކަމެއް ބައްލަވާން ހުންނެވިއްޔާ ނޫނީ އޭނާ އެއަށް ޚިޔާނާތްތެރިވާނެއެވެ. ﴿ذَ‌ٰلِكَ بِأَنَّهُمْ قَالُوا۟ لَيْسَ عَلَيْنَا فِى ٱلْأُمِّيِّـۧنَ سَبِيلٌ وَيَقُولُونَ عَلَى ٱللَّهِ ٱلْكَذِبَ وَهُمْ يَعْلَمُونَ﴾ މިގޮތަށް ޚިޔާނާތްތެރިވާން އެބައިމީހުންނަށް ހިތްވަރު ލިބުނީ، ޢަރަބީންނާއި އެހެން މީހުންގެ ތެރެއިންވެސް، ޔަހޫދީން ނޫން އެހެން މީހުންގެ މުދާ މާތް ﷲ އެބައިމީހުންނަށް ހުއްދަ ކުރައްވައިފައިވާ ކަމަށް އެބައިމީހުން ކުރާ ދަޢުވާގެ ސަބަބުންނެވެ. އެބައިމީހުން އެކުރާ ދަޢުވާގައި މާތް ﷲއަށް ނިސްބަތްކޮށް އެހަދަނީ ދޮގެވެ. ރަސޫލުﷲ ﷺ ﴿لَيْسَ عَلَيْنَا فِي الْأُمِّيِّينَ سَبِيلٌ﴾ މިއާޔަތް ކިޔަވައިވިދާޅުވެފައި އެކަލޭގެފާނު ޙަދީޘުކުރެއްވިއެވެ. (މާތް ﷲގެ ޢަދުއްވުން އެހަދަނީ ދޮގެވެ. ޖާހިލިއްޔަތުގެ ކަންކަމުގެ ތެރެއިން ހުރިހާ ކަމެއް ވަނީ ތިމަންކަލޭގެފާނުގެ ދެފައިންޕުޅު ދަށުގައެވެ. އަމާނާތް ފިޔަވައެވެ. ފަހެ، އެއީ ހެޔޮލަފާ މީހާއަށްވެސް އަދި ނުބައިނުލަފާ މީހާއަށްވެސް ރައްދުކުރާން ޖެހޭ އެއްޗެކެވެ.) (ތަފްސީރު އަލްޤުރްޠުބީ، އާލްޢިމްރާން، އާޔަތް: 75)"],["އެހެންނަކުންނޫނެވެ! އެމީހެއްގެ عهد އެމީހަކު ފުރިހަމަޔަށް އަދާކޮށް، تقوى ވެރިވެއްޖެމީހާ (ދަންނާށެވެ!) ފަހެ، ހަމަކަށަވަރުން، تقوى ވެރިންދެކެ اللَّه ލޯބިވެވޮޑިގެންވެތެވެ. (76)","ކަންއޮތީ އެމީހުން ދަޢުވާ ކުރި ގޮތަކަށް ނޫނެވެ. އަދި ކިއެއްތަ އެމީހުންގެ ތެރެއިން، އަމާނާތް އަދާކޮށް، މުޙައްމަދު ﷺ އަށް އީމާންވެ، މާތް ﷲ ޙަރާމްކުރެއްވި ކަންކަމުން ދުރުހެލިވާ މީހާ އަށް މާތް ﷲ ލޯބިވެވޮޑިގެން، އޭނާއަށް މާތްކޮށް ހިއްތަވާނެއެވެ. އޭނާގެ އީމާންތެރިކަމާ ތަޤްވާވެރިކަމަށް ޓަކައެވެ."],["ހަމަކަށަވަރުން، اللَّه ގެ عهد އާއި، އެއުރެންގެ ހުވާތަކަށް ކުޑަ އަގެއް ގަނެއުޅޭ މީހުންނީ آخرة ގައި އެއުރެންނަށް އެއްވެސް نصيب އެއް ނެތްބަޔެކެވެ. އަދި، قيامة ދުވަހުން، اللَّه، އެއުރެންނަކަށް ބަސް وحى އެއް ނުކުރައްވާނެތެވެ. އަދި، އެއުރެންނަކަށް ބައްލަވާވޮޑިއެއްވެސް ނުގަންނަވާނެތެވެ. އަދި، (ފާފައިން) އެއުރެން طاهر އެއް ނުކުރައްވާނެތެވެ. އަދި، އެއުރެންނަށް ވޭންދެނިވި عذاب ހުށްޓެވެ. (77)",'ދުނިޔޭގެ އަގެއްނެތް ދެރަ ތަކެތީގެ ބަދަލުގައި އެބައިމީހުންގެ ދީން ވިއްކައިލައި، ވެރިކަމާއި ޒަޢާމަތުގެ ދަހިވެތިކަމުގައި ތައުރާތު ބަދަލުކޮށް، ﷲގެ ރަސޫލާ ﷺ ގެ ސިފަފުޅުތައް ބަދަލުކޮށް، ޙައްޤު ނުފޮރުވައި ހާމަކުރާނެކަމަށް މާތް ﷲއަށް ވީ ވަޢުދު އުވާލި މީހުން އެކަން ކުރީ ދުނިޔޭގެ އަގެއްނެތް ދެރަ ފަނާވަނިވި ތަކެތީގެ އެދުމުގައެވެ. އެ އަބާއްޖަވެރި ނުލަފާ މީހުންނަށް އާޚިރަތްދުވަހު މާތް ﷲގެ ރަޙްމަތުން އެއްވެސް މިންވަރެއް ނުލިބޭނެއެވެ. އަދި އެކަލާނގެ އެބައިމީހުންނަށް ވެވޮޑިގަންނަވާ ކޯފާގެ ބޮޑުކަމުން އެކަލާނގެ އެބައިމީހުންނަށް ބަސް ވަޙީނުކުރައްވާނެއެވެ. އަދި ޤިޔާމަތް ދުވަހު އެބައިމީހުންނަށް ބައްލަވައިވޮޑިނުގަންނަވާނެއެވެ. މީގެ މުރާދަކީ އޯގާތެރިކަމާއި، ކުލުނުގެ ބަސްފުޅަކުން މާތް ﷲ އެބައިމީހުންނާ މުޚާޠަބު ނުކުރައްވާނެއެވެ. އަދި މުއުމިނުންނަށް ރަޙްމަތުގެ ބެއްލެވުމުން ބައްލަވައިވޮޑިގަންނަވާ ފަދައިން ރަޙްމަތުގެ ބެއްލެވުމަކުން އެކަލާނގެ އެބައިމީހުންނަށް ބައްލަވައިވޮޑިނުގަންނަވާނެއެވެ. އަދި ފާފަތަކާއި ބޮޑެތި ކުށްތަކުން އެބައިމީހުން މިންޖު ނުކުރައްވާނެއެވެ. އެބައިމީހުންނަށް ގަދަފަދަވެގެންވާ ޢަޛާބު ހުށްޓެވެ. މިއާޔަތް ބާވައިލެއްވީ ޔަހޫދީންގެ އަޙްބާރުންނާ ބެހޭ ގޮތުންނެވެ. އެހެންނަމަވެސް މާތް ﷲ ގަންދީ ދޮގުހުވައި ކުރާ ކޮންމެ މީހަކު މިއާޔަތުގައި ހިމެނޭނެއެވެ. ނަބިއްޔާ ﷺ ގެ އަރިހުން އަލްބުޚާރީ ރިވާކުރައްވައިފައި ވެއެވެ. އިތުރު އެކަލޭގެފާނު ޙަދީޘުކުރެއްވިއެވެ. ‏"‏ مَنْ حَلَفَ عَلَى يَمِينِ صَبْرٍ، يَقْتَطِعُ بِهَا مَالَ امْرِئٍ مُسْلِمٍ، لَقِيَ اللَّهَ وَهْوَ عَلَيْهِ غَضْبَانُ ‏" – (صحيح البخاري، كتاب الأيمان والنذور، باب قول الله تعالى إن الذين يشترون بعهد الله وأيمانهم ثمنا قليلا .....) (ދޮގު ހުވައިގެ މައްޗަށް ކެތްކުރުމަށް އޭނާގެ ނަފުސަށް މަޖްމޫރުކުރާ ޙާލު ހުވައެއް ކޮށް، އެހުވައިން މުސްލިމެއްގެ މުދަލުން ބައެއް ނުޙައްގުން ހޯދިމީހާ މާތް ﷲއާ ބައްދަލުވާނީ، އެކަލާނގެ އޭނާދެކެ ކޯފާވެވޮޑިގެންވާ ޙާލުގައެވެ.) (ޞަޙީޙުލް ބުޚާރީ، ޙަދީޘު: 6677) ދެން މާތް ﷲ އެކަލޭގެފާނުގެ މި ބަސްފުޅު ތެދުކުރައްވައި ﴿ إِنَّ الَّذِينَ يَشْتَرُونَ بِعَهْدِ اللَّـهِ وَأَيْمَانِهِمْ ثَمَنًا قَلِيلًا ﴾ ބާވައިލެއްވިއެވެ.'],["އެއީ، ފޮތުން ބައެއްކަމަށް ތިޔަބައިމީހުންނަށް ހީވާނޭގޮތަށް އެއުރެންގެ ދޫތަކުން އޮޅުވާލައި، ބަދަލުކޮށްލައިގެން ފޮތުން ކިޔައިދޭ ބަޔަކު އެއުރެންގެ ތެރެއިން ވާކަން ކަށަވަރެވެ. އެއީ، ފޮތުން ބައެއްކަމުގައިނުވާ حال ގައެވެ. އަދި، އެއީ اللَّه ގެ حضرة ން ބާވައިލެއްވި އެއްޗެއްކަމުގައި އެއުރެން ބުނެތެވެ. އެއީ، اللَّه ގެ حضرة ން ބާވައިލެއްވި އެއްޗެއް ކަމުގައި ނުވާ حال ގައެވެ. އަދި، އެއުރެން ދެނެތިބެ اللَّه އާމެދު ދޮގުބަސްތައް ބުނަނީއެވެ. (78)","ޤުރްއާން ކިޔަވާއިރު އޭގެ މާނަ ބަދަލުކުރުމުގެ ބޭނުމުގައި ދޫ އޮޅުވައިގެން ކިޔަވާ ބަޔަކު ޔަހޫދީންގެ ތެރެއިން ވެއެވެ. އެއީ، އޮޅުވާލައިގެން އެކިޔަވާ ކިޔެވުމަކީ ﷲ ބާވައިލެއްވި ފޮތުގެ ބައެއްކަމަށް ތިޔަބައިމީހުންނަށް ޤަބޫލުކުރެވޭތޯއެވެ. އެއީ ކަނޑައެޅިގެން ހުރި ބުހުތާން ދޮގެވެ. އެބައިމީހުން މިކަމުގައި ބޮޑު ދެ ފާފައަށް އަރައިގެންފިއެވެ. އެއީ: ﷲގެ ކަލާމްފުޅު ބަދަލުކުރުމުގެ ފާފައާއި، އެކަލާނގެއަށް ނިސްބަތްކޮށް ދޮގުހެދުމުގެ ފާފައެވެ. އެބައިމީހުން ﷲއަށް ނިސްބަތްކޮށް ދޮގު ހަދަނީ އެއީ ދޮގުކަން އެނގި ތިބެއެވެ. އެބައިމީހުންވަނީ އެބައިމީހުންގެ ފޮތުގައި އައިސްފައިވާ ރަސޫލުﷲ ﷺގެ ސިފަފުޅުތައް ބަދަލުކޮށްފައެވެ. ރަޖަމުގެ ޙައްދަށް ބަދަލުގެނެސްފައެވެ. އަދި އެބައިމީހުންގެ މިޒާޖާ ނުގުޅޭތީ، ތައުރާތުގެ ކިތަންމެ ތަނެއް ބަދަލުކޮށްފައެވެ. މިގޮތަށް ގަސްތުގައި ތައުރާތާ ކުޅުމުގެ ސަބަބުން އެބައިމީހުންގެ މައްޗަށް މާތް ﷲގެ ކޯފާ ވަނީ ޙައްޤުވެފައެވެ. ﷲގެ ޝަރީޢަތާއި ދީނާ ކުޅުމަށް އެމީހުން ހާދަހާ ޖެހިލުން ކުޑައެވެ!!"],["اللَّه، އެމީހަކަށް ފޮތާއި، حكمة އާއި، ނަބީކަން ދެއްވީމާ، ދެން، اللَّه ފިޔަވައި ތިމަންނާއަށް އަޅުކަން ކުރާމީހުން ކަމުގައި ތިޔަބައިމީހުންވާށޭ މީސްތަކުންނަށް ބުނުމަކީ، (އެކަންތައްތައް ދެއްވި) އެއްވެސް އިންސާނަކަށް އެކަށީގެންވާ ކަމެއް ނޫނެވެ. އެހެނެއްކަމަކު (އެމީހަކު ބުނާހުށީ) ތިޔަބައިމީހުން ފޮތުން އުނގަންނައިދީ އުޅުނު ތަކެތީގެ ސަބަބުންނާއި، ތިޔަބައިމީހުން އުނގެނި ދަސްކޮށް އުޅުނު ތަކެތީގެ ސަބަބުން، ތިޔަބައިމީހުން ربّانى ންނަށް (އެބަހީ: دين ވެރި علم ވެރިންނަށް) ވާށޭއެވެ! (79)","މިއާޔަތުގައި މިވަނީ، ޢީސާ عليه السلام އެބައިމީހުންނަށް އެކަލޭގެފާނަށް އަޅުކަން ކުރުމަށާއި، އެކަލޭގެފާނީ އިލާހެއް ކަމަށް ޤަބޫލުކުރުމަށް އެންގެވިކަމަށް ނަޞާރާއިން ކުރާ ދަޢުވާ ދޮގުކުރައްވައިފައެވެ. މާނައީ: މާތް ﷲ ނަބީކަން ދެއްވައި، ޙިކްމަތާއި ފުރިހަމަ ވިސްނުން ދެއްވައި، އަލިގަދަވެގެންވާ ނޫރެއްފަދަ ފޮތެއް ބާވައިލައްވައި މާތްކުރައްވައިފައިވާ ނަބީބޭކަލަކު މާތް ﷲފިޔަވައި ތިމަންކަލޭފާނަށް އަޅުކަން ކުރާށޭ ވިދާޅުވުމަކީ އެކަލޭގޭފާނާ އެކަށީގެންވާ ކަމެއް ނޫނެވެ. އަދި ހަމަ ބުއްދިވެސް ޤަބޫލުކުރާ ކަމެއް ނޫނެވެ. މިއީ ތަޞައްވުރުވެސް ނުކުރެވޭ ފަދަ މުސްތަޙީލު ކަމެކެވެ. އެހެނީ ނަބީބޭކަލުންނަކީ މާތް ﷲ އާއި އެކަލާނގެ ޚަލްޤުތަކުންގެ ދެމެދުގައި ތިއްބަވާ ސަފީރުންނެވެ. ދެން އެބޭކަލަކަށް އަޅުކަންކުރުމަށް ނަބީބޭކަލަކު ގޮވައިލައްވާނީ ކިހިނަކުން ހެއްޔެވެ!! ﴿وَلَـٰكِن كُونُوا۟ رَبَّـٰنِيِّـۧنَ بِمَا كُنتُمْ تُعَلِّمُونَ ٱلْكِتَـٰبَ وَبِمَا كُنتُمْ تَدْرُسُونَ﴾ އެކަމަކު، ރަސޫލާ އެބައިމީހުންނަށް ވިދާޅުވީ ތިމަންކަލޭގެފާނު ތިޔަބައިމީހުންނަށް މި ގޮވައިލައްވަނީ ﷲއަށް އަޅުކަންކޮށް އެކަލާނގެއަށް ކިޔަމަންވުމަށެވެ. ތިޔަބައިމީހުންނީ މާތް ﷲގެ ފޮތް އުގަންނައިދީ އެފޮތް ދިރާސާކޮށް ހަދާ، އަދި ކީރިތިވަންތަ ﷲއަށް ނިސްބަތްވާ، ޢިލްމުވެރި، ޙިކްމަތެރި ރައްބާނީންނަށް ވުމަށެވެ. ރައްބާނީންނަކީ ރައްބު (ވެރިރަސްކަލާނގެ) އަށް ނިސްބަތްވާ މީހުންނެވެ. އެއީ އެކަލާނގެ ރަނގަޅަށް ދަންނަ، ޢިލްމުވެރި، އަދި އެ ޢިލްމަށް ޢަމަލުކުރާ މީހުންނެވެ."],["އަދި، ملائكة ންނާއި، ނަބިއްޔުންނީ، إله ން ކަމުގައި ހަދައިގެން އުޅުމަކަށް އެމީހަކު ތިޔަބައިމީހުންނަކަށް أمر ކުރުމެއްވެސް ނެތެވެ. ތިޔަބައިމީހުން مسلم ން ކަމުގައިވެގެން ތިބުމަށްފަހު، كافر ވުމަށް އެމީހަކު ތިޔަބައިމީހުންނަށް (ފަހެ) أمر ކުރާނެ ހެއްޔެވެ؟ (80)","މާތް ﷲ ފިޔަވައި އެހެންފަރާތަކަށް، މަލާއިކަތުންނަށް ވިޔަސް، ނަބީބޭކަލުންނަށް ވިޔަސް އަދި ވަލީވެރިންނަށް ވިޔަސް، އަޅުކަން ކުރުމަށް ގޮވައިލުމަކީ މާތް ﷲގެ ނަބިއްޔަކަށް ކުރެއްވޭނޭ ކަމެއް ނޫނެވެ. އެހެނީ، ނަބިއްޔުންނާއި ރަސޫލުންގެ މަސްއޫލިއްޔަތަކީ މާތް ﷲ އަށް އަޅުކަން ކުރުމަށް ގޮވައިލެއްވުމެވެ. އެކަލާނގެއަށް ޝިރުކު ކުރުމަށް ގޮވައިލެއްވުމެއް ނޫނެވެ. ތިޔަބައިމީހުން އިސްލާމްވެ މާތް ﷲގެ ދީނަށް ވަނުމަށްފަހު، ކާފިރުވެ އެކަލާނގެ ފިޔަވައި އެހެން ފަރާތަކަށް އަޅުކަންކުރުމަށް ނަބިއްޔާ ތިޔަބައިމީހުންނަށް ގޮވައިލައްވަނީ ހެއްޔެވެ؟ މުޅި އާޔަތުގައި ވަނީ، ޢީސާ عليه السلام އަކީ އިލާހެއްކަމަށް ޤަބޫލުކޮށް، ދެން އެކަލޭގެފާނު ޞަލީބަށް އެރުވުނު ކަމަށް ޤަބޫލުކޮށް، އެބައިމީހުންނަށް އެކަލޭގެފާނަށް އަޅުކަންކުރުމަށް ގޮވައިލެއްވީ އެކަލޭފާނުކަމަށް ދަޢުވާކުރި ނަޞާރާއިންނަށް ދެއްވައިފައިވާ ރައްދެވެ."],["ނަބިއްޔުންގެ ކިބައިން، اللَّه ކަށަވަރުވެގެންވާ عهد ހިއްޕެވިހިނދު (ކަންހިނގިގޮތް ހަނދުމަކުރާށެވެ! އެހިނދު اللَّه އެންގެވިއެވެ.) ތިމަންރަސްކަލާނގެ ތިޔަބޭކަލުންނަށް ފޮތާއި حكمة ދެއްވީމާ ދެން ތިޔަބޭކަލުންގެ ގާތުގައިވާ އެއްޗެއް ތެދުކުރައްވާ رسول އަކު ތިޔަބޭކަލުންގެ ގާތަށް ވަޑައިގަތުމުން، ހަމަކަށަވަރުން، ތިޔަބޭކަލުން، އެބޭކަލަކަށް إيمان ވާ ހުށިކަމެވެ! އަދި، ހަމަކަށަވަރުން، އެބޭކަލަކަށް ތިޔަބޭކަލުން نصر ދޭހުށިކަމެވެ! އެކަލާނގެ وحى ކުރެއްވިއެވެ. ތިޔަބޭކަލުން إقرار ވެ، އެކަމުގެ މައްޗަށް ތިމަންރަސްކަލާނގެއަށް ކަށަވަރުވެގެންވާ عهد ހިފައިފީމުހެއްޔެވެ؟ އެބޭކަލުން ދެންނެވިއެވެ. އަޅަމެން إقرار ވެއްޖައީމުއެވެ. އެކަލާނގެ وحى ކުރެއްވިއެވެ. ފަހެ، ތިޔަބޭކަލުން (އެކަމަށް) ހެކިވާށެވެ! ހެކިވާމީހުންގެ ތެރެއިން ތިޔަބޭކަލުންނާ އެކުގައި ތިމަންރަސްކަލާނގެ ވޮޑިގެންވަމެވެ. (81)","﴿وَإِذْ أَخَذَ ٱللَّهُ مِيثَـٰقَ ٱلنَّبِيِّـۧنَ لَمَآ ءَاتَيْتُكُم مِّن كِتَـٰبٍ وَحِكْمَةٍ ثُمَّ جَآءَكُمْ رَسُولٌ مُّصَدِّقٌ لِّمَا مَعَكُمْ لَتُؤْمِنُنَّ بِهِۦ وَلَتَنصُرُنَّهُۥ ۚ ﴾ އޭ އަހުލުކިތާބީންނެވެ. ނަބީބޭކަލުންގެ އަރިހުން ތިމަންރަސްކަލާނގެ ގަދަވެގެންވާ ޢަހުދު ހިއްޕެވި ހިނދު ހަނދުމަކުރާށެވެ. ތިމަންރަސްކަލާނގެ ތިޔަބޭކަލުންނަށް ފޮތާއި ޙިކްމަތް ދެއްވައިފައި ވާތީ، ތިޔަބޭކަލުންގެ އަތްޕުޅުގައިވާ ތަކެތި އެއީ ތެދުކަން ބަޔާންކުރައްވާ ރަސޫލަކު ވަޑައިގެންފިނަމަ ތިޔަބޭކަލުން އެބޭކަލަކަށް އީމާންވެވަޑައިގެން އެބޭކަލަކަށް ނަޞްރުދެއްވާނޫއެވެ.އިބްނު ޢައްބާސް رضي الله عنه ވިދާޅުވިއެވެ. ”އެބޭކަލަކު ދިރިދުނިޔޭގައި ހުންނަވަނިކޮށް މުޙައްމަދު ﷺ، ރަސޫލުކަމާއިގެން ފޮނުއްވައިފިނަމަ، އެކަލޭގެފާނަށް އީމާންވެ ވަޑައިގެން އެކަލޭގެފާނަށް ނަޞްރުދެއްވާނެ ކަމަށް މާތް ﷲ ޢަހުދު ނުހިއްޕަވާ އެއްވެސް ނަބިއްޔަކު އެކަލާނގެ ނުފޮނުއްވައެވެ.“ ދެން، އިތުރު އެކަލޭފާނަށް އަމުރުކުރެއްވީ އެކަލޭގެފާނުގެ އުއްމަތުގެ ކިބައިން ޢަހުދު ހިއްޕެވުމަށެވެ. ﴿قَالَ ءَأَقْرَرْتُمْ وَأَخَذْتُمْ عَلَىٰ ذَ‌ٰلِكُمْ إِصْرِى ۖ قَالُوٓا۟ أَقْرَرْنَا ۚ قَالَ فَٱشْهَدُوا۟ وَأَنَا۠ مَعَكُم مِّنَ ٱلشَّـٰهِدِينَ﴾ ތިޔަބޭކަލުން މި ޢަހުދަށް އެއްބަސްވެވަޑައިގެން އެ ޤަބޫލުކުރައްވައި، ތިމަންރަސްކަލާނގެ ޢަހުދުގައި ހިއްޕަވައިފީމު ހެއްޔެވެ؟ އެބޭކަލުން ދެންނެވިއެވެ. އަޅަމެން އެއްބަސްވެއްޖައީމެވެ. ގަދަކީރިތިވަންތަ ﷲ ވަޙީކުރެއްވިއެވެ. ތިޔަބޭކަލުން އެއްބޭކަލަކު އަނެއް ބޭކަލަކަށް ހެކިވެވަޑައިގަންނަވާށެވެ. ތިމަންރަސްކަލާނގެ ވެސް ހެކިވެވޮޑިގަންނަވާހުށީމެވެ."],["ދެން، އެއަށްފަހު (އެ عهد އުވާލައި) ފުރަގަސްދީފި މީހާ، (ދަންނާށެވެ!) ފަހެ، އެއުރެންނަކީ ހަމަ فاسق ންނެވެ. (82)","އޭ ޔަހޫދީންނާއި ނަޞާރާއިންނެވެ. ތިޔަބައިމީހުންގެ ނަބީބޭކަލުން މި ޢަހުދަށް އެއްބަސްވެވަޑައިގަތުމަށް ފަހު ޢަހުދާ ޚިލާފުވާ މީހަކީ މާތް ﷲގެ ކިޔަމަންތެރިކަމުން ބޭރުވެއްޖެ މީހެކެވެ. ހާދަހާ މަތިވެރި ޢަހުދެކެވެ. މުޙައްމަދު ﷺގެ ރަސޫލުކަމަށް ހުރިހާ ނަބީބޭކަލުން އެއްބަސްވެވަޑައިގަތީއެވެ. އެކަމަށް ހެކިވެވޮޑިގަތީ ގަދަކީރިތިވަންތަ ﷲ އެވެ!"],["އުޑުތަކާއި، ބިމުގައިވާހާ ބަޔަކު ރުހުމުގައްޔާއި، ނުރުހުމުގައި އެކަލާނގެޔަށް، ކިޔަމަންވެގެންވާއިރު، އެއުރެން (އެބަހީ: އެނބުރި ފުރަގަސްދިން މީހުން) އެ އެދެނީ اللَّه ގެ دين ފިޔަވައި އެހެން دين އެއް ހެއްޔެވެ؟ އަދި، އެއުރެން އެނބުރި رجوع ކުރައްވާހުށީ، އެކަލާނގެ حضرة އަށެވެ. (83)","މިއީ ނުރުހުމުގެ އިންކާރެކެވެ. އަހުލުކިތާބީން، މާތް ﷲ އެދީނަކާއިގެން ހުރިހާ ނަބީބޭކަލުންނާއި ރަސޫލުބޭކަލުން ފޮނުއްވި ޙައްޤު ދީން ކަމުގައިވާ އިސްލާމްދީން ނޫން އެހެން ދީނެއް އެބައިމީހުން ބޭނުން ވަނީ ހެއްޔެވެ؟ އުޑާއި ބިމުގެ އަހުލުވެރީން ކަމުގައިވާ މަލާއިކަތުންނާއި، އިންސާނުންނާއި، ޖިންނީން ވަނީ ރުހުމުގައްޔާއި، ނުރުހުމުގައި މާތް ﷲއަށް ބޯލަނބައި ކިޔަމަންވެފައެވެ. މުއުމިނުން ކިޔަމަންވީ ހިތުންރުހުމުންނެވެ. ކާފިރުން ކިޔަމަންވީ ނުރުހުމުގައެވެ. ކޮންމެ ފަރާތެއްވެސް ވަނީ އެފަރާތެއް އުފައްދަވައި ވުޖޫދަށް ގެންނެވުމުގައި އެކަލާނގެއަށް ކިޔަމަންވެގެންނެވެ. އަޅުތަކުން ޤިޔާމަތްދުވަހު އެނބުރި ދާނީ މާތް ﷲގެ ޙަޟްރަތަށެވެ. އެކަލާނގެ އެބައިމީހުންގެ ޢަމަލުތަކަށް އެބައިމީހުންނަށް ޖަޒާދެއްވާނެއެވެ. މިއީ އިންޒާރުގެ ބަސްފުޅެކެވެ."],["ކަލޭގެފާނު ވިދާޅުވާށެވެ! ތިމަންމެން اللَّه އަށާއި، އަދި ތިމަންމެންގެ މައްޗަށް ބާވައިލެއްވި އެއްޗަކަށް إيمان ވެއްޖައީމުއެވެ. އަދި، إبراهيم ގެފާނާއި، إسماعيل ގެފާނާއި، إسحاق ގެފާނާއި، يعقوب ގެފާނާއި، އެކަލޭގެފާނުގެ ދަރިކޮޅަށް ބާވައިލެއްވި އެއްޗަކަށާއި، موسى ގެފާނާއި، عيسى ގެފާނާއި، އެނޫންވެސް ނަބީބޭކަލުންނަށް، އެބޭކަލުންގެ ވެރިރަސްކަލާނގެ حضرة ން ދެއްވި އެއްޗަކަށްވެސްމެއެވެ. އެބޭކަލުންގެ ތެރެއިން އެއްވެސްބޭކަލަކާ މެދުގައި ތިމަންމެން ތަފާތެއް ނުކުރަމުއެވެ. އަދި، ތިމަންމެންވަނީ އެކަލާނގެޔަށް ބޯލަނބައި ކިޔަމަންވެގެންނެވެ. (84)","އޭ މުޙައްމަދު ﷺ އެވެ. ކަލޭގެފާނު ވިދާޅުވާށެވެ. މާތް ﷲ ވޮޑިގެންވާކަމަށާއި، އެކަލާނގެ އެއްކައުވަންތަކަމަށާއި، އަޅަމެންގެ މައްޗަށް ބާވައިލެއްވި ކީރިތި ޤުރްއާނަށް އަޅަމެން އީމާންވެއްޖައީމެވެ. އަދި މާތް ރަސޫލުބޭކަލުން ކަމުގައިވާ، އިބްރާހީމް عليه السلام އާއި، އިސްމާޢީލު عليه السلام އާއި، އިސްޙާޤު عليه السلام އާއި، ޔަޢުޤޫބު عليه السلام އާއި އެކަލޭގެފާނު ދަރިކޮޅުގެ އެކި ގޮފިތަކަށް ބާވައިލެއްވި ތަކެއްޗަށް އީމާންވެއްޖައީމެވެ. އަދި މޫސާ عليه السلام އާއި ޢީސާ عليه السلام ގެ މައްޗަށް ބާވައިލެއްވި ތައުރާތާއި އިންޖީލަށްވެސް އަޅަމެން އީމާންވެއްޖައީމެވެ. އެ ދެބޭކަލުން ވަކީން ގެންނަވައިފައިވަނީ، އެ ދެ ބޭކަލުންނަކީ އުލުލްޢަޒްމިގެ ތެރޭގައި ހިމެނިވަޑައިގަންނަވާ އަދި ބަނީ އިސްރާއީލުގެ އެންމެ މަތިވެރި ދެ ރަސޫލުބޭކަލުން ކަމުގައި ވާތީއެވެ. ﴿لَا نُفَرِّقُ بَيْنَ أَحَدٍ مِّنْهُمْ وَنَحْنُ لَهُۥ مُسْلِمُونَ﴾ ޔަހޫދީންނާއި ނަޞާރާއިން ހެދިފަދައިން ބައެއް ރަސޫލުންނަށް އީމާންވެފައި އަނެއްބައި ރަސޫލުންނަށް އަޅަމެން ކާފިރު ނުވަމުއެވެ. އަދިކިއެއްތަ އަޅަމެން އީމާންވަނީ އެންމެންނަށެވެ. ރަސޫލުބޭކަލުންގެ މެދުގައި ތަފާތުކުރުމުގެ މާނައަކީ މިއީއެވެ. ބައެއް ބޭކަލުން އަނެއްބައި ބޭކަލުންނަށް ވުރެ މާތްވުމަކީ މުޅީން އެހެންކަމެކެވެ. އެއީ، ސާބިތުވެ އެނގޭ ކަމެކެވެ. މާތް ﷲ ވަޙީކުރައްވައިފައި ވެއެވެ. ﴿وَلَقَدْ فَضَّلْنَا بَعْضَ ٱلنَّبِيِّـۧنَ عَلَىٰ بَعْضٍ﴾ (ތިމަން ﷲ ބައެއް ނަބީބޭކަލުން އަނެއްބައި ބޭކަލުންގެ މައްޗަށް މާތްކުރެއްވީމެވެ.) އަދި އަޅަމެން އެކަލާނގެ އިލާހުވަންތަކަން ޤަބޫލުކޮށް، އަޅުކަންކުރަނީ ހަމައެކަނި އެކަލާނގެއަށެވެ. އަޅަމެން އެކަލާނގެއާ އެއްވެސް ފަރާތެއް ޝަރީކުނުކުރަމުއެވެ."],["دين އެއްގެ ގޮތުގައި إسلام دين ނޫން دين އެއް އެދޭމީހާ (ދަންނާށެވެ!) ފަހެ، އެމީހާގެ ކިބައިން (އެކަން) قبول އެއް ނުކުރައްވާ ހުށްޓެވެ. އަދި، آخرة ގައި އޭނާ ވާހުށީ، ގެއްލެނިވެގެންވާ މީހުންގެ ތެރެއިންނެވެ. (85)","މިއީ އިސްލާމްދީނަކީ ޙައްޤު ދީން ކަމަށް ކުރީން އައިސްފައިވާ ވާހަކަ އަލުން ގަދަ ކުރައްވާން ގެންނަވައިފައިވާ ވާހަކައެކެވެ. މާނައީ: މުޙައްމަދު ﷺ ރަސޫލުކަމާއިގެން ވަޑައިގެންނެވި ފަހުން، އިސްލާމްދީން ފިޔަވައި އެހެން ދީނެއް އެދޭ މީހާގެ ފަރާތުން އެކަން ޤަބޫލުނުކުރެވޭނެއެވެ. އޭނާގެ ކިޔަމަންތެރިކަމާއި އަޅުކަމާ، ވަނީ ރައްދުކުރެވިގެންނެވެ. އަދި ޤިޔާމަތް ދުވަހު އޭނާ ވާހުށީ ގެއްލެނިވެގެންވާ އަބާއްޖަވެރީންގެ ތެރެއިންނެވެ. މިއާޔަތަކީ ޔަހޫދީންނާއި ނަޞާރާއިން އެބައިމީހުންގެ ދީނުގައި ރަނގަޅަށް ހިފަހައްޓައިގެން ތިބެއްޖެނަމަ، އިސްލާމްދީނަށް އެމީހުން ނުވަނަސް، މުސްލިމުންނާއެކު އެމީހުން ސުވަރުގެ ވަންނާނެކަމުގައި ޢިލްމުވެރީންކަމަށް ދަޢުވާކުރާ ބައެއް މީހުން ބުނާ ބުނުމަށް ދެވޭ ރައްދެކެވެ. އެއީ، އެއްވެސް އޮށްޓަރެއް ނެތް ބޭކާރު ވާހަކައެކެވެ. އެހެނީ، އެވާހަކަ ޞަރީޙަ ނައްޞާ ތަޢާރުޒު ވެއެވެ. މާތް ﷲ ވަނީ އެބައިމީހުންނީ ގެއްލެނިވެގެންވާ އަބާއްޖަވެރީން ކަމުގައި ނިންމަވައިފައެވެ."],["އެބަޔަކު إيمان ވުމަށްފަހު، އަދި ހަމަކަށަވަރުން، رسول އާއީ حق رسول އާ ކަމަށް ހެކިވުމަށްފަހު، އަދި ފާޅުވެގެންވާ دليل ތައް އެއުރެންނާ ހަމަޔަށް އައުމަށްފަހު، كافر ވި ބަޔަކަށް، اللَّه ތެދުމަގު ދައްކަވާނީ ކިހިނަކުންހެއްޔެވެ؟ އަނިޔާވެރި ވެގެންވާ قوم އަކަށް اللَّه ތެދުމަގެއް ނުދައްކަވަތެވެ. (86)","އެބަޔަކު إيمان ވުމަށްފަހު، އަދި ހަމަކަށަވަރުން، رسول އާއީ حق رسول އާ ކަމަށް ހެކިވުމަށްފަހު، އަދި ފާޅުވެގެންވާ دليل ތައް އެއުރެންނާ ހަމަޔަށް އައުމަށްފަހު، كافر ވި ބަޔަކަށް، اللَّه ތެދުމަގު ދައްކަވާނީ ކިހިނަކުންހެއްޔެވެ؟ އަނިޔާވެރި ވެގެންވާ قوم އަކަށް اللَّه ތެދުމަގެއް ނުދައްކަވަތެވެ. (86)"],["އެއުރެންގެ ޖަޒާއަކީ، ހަމަކަށަވަރުން اللَّه އާއި، ملائكة ންނާއި، އެންމެހައި މީސްތަކުންގެ لعنة އެއުރެންގެ މައްޗަށް ލެއްވުމެވެ. (87)","އެ އަބާއްޖަވެރި، ނުކިޔަމަންތެރި، އަދި މުޙައްމަދު عليه السلام ގެ ރަސޫލުކަން ދޮގުކުރި މީހުންގެ ޖަޒާއަކީ މާތް ﷲ އެބައިމީހުންނަށް ލަޢުނަތް ލައްވައި އެކަލާނގެ ރަޙްމަތުން ދުރުކުރެއްވުމެވެ. އަދި މަލާއިކަތުންނާއި، އެންމެހާ މީސްތަކުންގެ (މުއުމިނުންނާއި، ކާފިރުން، ހެޔޮލަފާ މީހުންނާއި، ނުބައިނުލަފާ މީހުންވެސް ހިމެނޭ ގޮތަށް) ލަޢުނަތް އެބައިމީހުންނަށް ހުށްޓެވެ. ބަޔާންވެގެންވާ ޙައްޤަށް އެބައިމީހުން އިންކާރުކުރީތީއެވެ."],["އެއުރެން، އެ لعنة ގައި ދެމިތިބެނިވި ގޮތުގައެވެ. އެއުރެންގެ ކިބަޔަކުން عذاب އެއް ލުޔެއް ނުކުރައްވާނެތެވެ. އަދި، އެއުރެންނަށް (عذاب ލިބުމުގައި) ލަހެއްވެސް ނުމެކުރައްވާނެތެވެ. (88)","ނަރަކައިގައި އެބައިމީހުން އަބަދުގެ އަބަދަށް ދެމިތިބޭނެއެވެ. އެބައިމީހުންނަށް ޢަޛާބު ލުއިކޮށެއް ނުދެވޭނެއެވެ. އަދި ޢަޛާބު ނުލިބޭ މުހުލަތެއް ވެސް ނުދެވޭނެއެވެ."],["އެއަށްފަހު، توبة ވެ (عمل ތައް) إصلاح ކޮށްފި މީހުން މެނުވީއެވެ. ފަހެ، ހަމަކަށަވަރުން، اللَّه އީ، ގިނަގިނައިން ފާފުފުއްސަވާ رحيم ވަންތަ ރަސްކަލާނގެއެވެ. (89)","އެބައިމީހުންގެ ތެރެއިން ތައުބާވެ، މުޙައްމަދު ﷺގެ ރަސޫލުކަން ޤަބޫލުކޮށް، އަދި މަގުފުރެދުމާއި ކާފިރުކަން ދޫކޮށްލި މީހާގެ ފާފަ މާތް ﷲފުއްސަވާނެއެވެ. އަދި އޭނާގެ މައްޗަށް ދީލަތިވެވޮޑިގަންނަވާނެއެވެ."],["ހަމަކަށަވަރުން، އެއުރެން إيمان ވުމަށްފަހު، كافر ވެ، ދެން كافر ކަން އިތުރުވީ މީހުންގެ توبة قبول ނުކުރައްވާހުށްޓެވެ. އަދި، އެއުރެންނަކީ ހަމަ މަގުފުރެދިފައިވާ މީހުންނެވެ. (90)","މި އާޔަތް ބާވައިލެއްވީ ޔަހޫދީންނާ ބެހޭ ގޮތުންނެވެ. އެބައިމީހުން މޫސާ عليه السلام އަށް އީމާންވުމަށޭ ކިޔައިފައި ޢީސާ عليه السلام އަށް ކާފިރުވިއެވެ. ދެން ޤުރްއާނާއި މުޙައްމަދު ﷺގެ ރަސޫލުކަމަށް ކާފިރުވެ އެބައިމީހުންގެ ކާފިރުކަން ބޮޑުވިއެވެ. މި ނުބައިނުލަފާ މީހުންގެ ތައުބާ ޤަބޫލެއް ނުކުރެވޭނެއެވެ. އެބައިމީހުންގެ ކާފިރުކަން ބޮޑުކަމުންނެވެ. އެބައިމީހުން ވަނީ މަގުފުރެދުމެއްގެ ތެރެއަށް ޣަރަޤުވެފައެވެ."],["ހަމަކަށަވަރުން، كافر ވެ، އަދި كافر ން ކަމުގައިތިބެ މަރުވި މީހުން ބިން ފުރޭހައި ރަނުން فدية ދިން ކަމުގައިވިޔަސް، އެއިން އެކެއްގެ ކިބައިންވެސް އެކަން قبول ނުކުރައްވާހުށްޓެވެ. އެއުރެންނަށް، ވޭންދެނިވި عذاب ހުށްޓެވެ. އަދި، އެއުރެންނަށް نصر ދޭނޭ އެއްވެސްބަޔަކު ނުވެއެވެ. (91)","އާޔަތުގައި އައިސްފައި މިވަނީ ފަރްޟީ ޙާލަތެކެވެ. އެހެނީ، އެބައިމީހުންގެ އަތުގައި އާޚިރަތް ދުވަހު އެއްވެސް އެއްޗެއް ނުހުންނާނެއެވެ. މާނައީ: ކާފިރުކަން މަތީ މަރުވި މީހުންނަށް އާޚިރަތް ދުވަހު ވޭންދެނިވި ޢަޛާބު ހުށްޓެވެ. އަދި މާތް ﷲގެ ޢަޛާބުން އެބައިމީހުން ސަލާމަތް ކޮށްދޭނޭ އެއްވެސް ފަރާތެއް ނުވެއެވެ. މާތް ﷲ އެކަލާނގެ ޢަޛާބުން އަޅަމެން ސަލާމަތްކުރައްވާށިއެވެ. އަނަސު رضي الله عنه ގެ އަރިއަހުން އަލްބުޚާރީ އާއި މުސްލިމް ރިވާކުރައްވައިފައި ވެއެވެ. ނަބިއްޔާ ﷺ ޙަދީޘުކުރެއްވިއެވެ. ޤިޔާމަތް ދުވަހު ނަރަކަވެރީންގެ ތެރެއިން މީހަކަށް ބުނެވޭނެއެވެ. ބިމުގައިވާ ހުރިހާ އެއްޗެއް ކަލެއަށް މިލްކުވެއްޖިއްޔާ ނަރަކައިން ސަލާމަތްވާން ފިދްޔައެއްގެ ގޮތުގައި ދީފާނަން ހެއްޔެވެ! އޭނާ ދަންނަވާނެއެވެ. އާދޭހެވެ. ދެން މާތް ﷲ އޭނާއަށް ވަޙީކުރައްވާނެއެވެ. ތިމަންރަސްކަލާނގެ ކަލޭގެ ގާތުގައި އެދިވޮޑިގަތީ މާ ކުޑަކުޑަ ކަމަކަށެވެ. އެއީ ތިމަންރަސްކަލާނގެއަށް ޝިރުކު ނުކުރުމެވެ. އެކަމަކު ޝިރުކުކުރުން ނޫން އެހެން ގޮތެއް ކަލޭ ބޭނުންނުވިއެވެ."],["ތިޔަބައިމީހުން، ލޯބިވާ އެއްޗަކުން ތިޔަބައިމީހުން ހޭދަކޮށްފުމަށްދާނދެން، ތިޔަބައިމީހުންނަކަށް ހެވެއް ނުލިބޭނެތެވެ. އަދި، ތިޔަބައިމީހުން ހޭދަކުރާ ކޮންމެ އެއްޗެއް، ފަހެ، ހަމަކަށަވަރުން، اللَّه އެ އެއްޗެއް މޮޅަށް ދެނެވޮޑިގެންވެތެވެ. (92)","ތިޔަބައިމީހުން އަމިއްލައަށް ބޭނުންކުރުމަށް އެދޭ، ތިޔަބައިމީހުން އެންމެ ލޯބިވާ މުދަލުން ﷲގެ މަގުގައި ހޭދަކޮށްގެން މެނުވީ ތިޔަބައިމީހުންނަށް ހުރިހާ ހެޔޮކަމެއް އޭގައި ޝާމިލުވާ ޙަޤީޤީ ބިއްރަށް ވާޞިލު ނުވެވޭނެއެވެ. (ޢަރަބި ބަހުގައި އަލްބިއްރު އަކީ އޭގައި ތަޤްވާވެރިކަމާއި، ކިޔަމަންތެރިކަމާއި، ރަޙިމުގެ ގުޅުން ދެމެހެއްޓުމާއި، ތެދުވެރިވުމާއި، އިޙްސާންތެރިވުން ފަދަ ހުރިހާ ރަނގަޅު ސިފަތަކެއް ހިމެނޭ ކަލިމައެކެވެ.) ތިޔަބައިމީހުން ﷲ ގެ މަގުގައި ކުރާ ހުރިހާ ހޭދައެއްގެ ދަރުމަ ވަނީ ﷲގެ ޙަޟްރަތުގައެވެ. އެކަލާނގެ އާޚިރަތްދުވަހު އެދަރުމަ ތިޔަބައިމީހުންނަށް ދެއްވާނެއެވެ."],["توراة ބާވައިލެއްވުމުގެ ކުރިން، إسـرائيل ގެފާނު އެކަލޭގެފާނުގެ އަމިއްލަ نفس ގެ މައްޗަށް حرام ކުރެއްވި ތަކެތި ފިޔަވައި، އެންމެހާ ކާތަކެތި އެއީ، إسـرآءيـل ގެދަރިންނަށް حلال ތަކެތި ކަމުގައިވިއެވެ. ކަލޭގެފާނު ވިދާޅުވާށެވެ! ތިޔަބައިމީހުން ތެދުވެރިންކަމުގައި ވަނީނަމަ، ފަހެ، ތިޔަބައިމީހުން توراة ގެނެސް އެ ކިޔައިބަލާށެވެ! (93)","ތައުރާތު ބާވައިލެއްވުމުގެ ކުރިން އިސްރާއީލު (ޔަޢުޤޫބު عليه السلام) އެކަލޭގެފާނުގެ އަމިއްލަފުޅު ނަފުސުގެ މައްޗަށް ޙަރާމްކުރެއްވި ތަކެތި (ޖަމަލުގެ މަހާއި އޭގެ ކިރު) ފިޔަވައި ހުރިހާ ކާބޯތަކެއްޗެއް އޮތީ ބަނީ އިސްރާއީލަށް ޙަލާލުވެފައެވެ. ފަހުން، ޔަހޫދީން އުރެދުމުގައި ޙައްދު ފަހަނައަޅައި ގޮސް، ނަބީބޭކަލުން ޤަތުލުކުރާ ހިސާބަށް ދިއުމުން އެބައިމީހުންނަށް ޢުޤޫބާތެއްގެ ގޮތުން ބައެއް ކާބޯތަކެތި ޙަރާމްކުރެއްވިއެވެ. އޭ ރަސޫލާ ﷺ އެވެ! ﴿قُلْ فَأْتُوا۟ بِٱلتَّوْرَىٰةِ فَٱتْلُوهَآ إِن كُنتُمْ صَـٰدِقِينَ﴾ ޔަހޫދީން ކުރާ ދަޢުވާ ދޮގުކުރެއްވުމުގެ ގޮތުން ކަލޭގެފާނު އެބައިމީހުންނަށް ވިދާޅުވާށެވެ. ތިޔަބައިމީހުން އަނިޔާވެރިވުމުގެ ސަބަބުން ތިޔަބައިމީހުންގެ މައްޗަށް ބައެއް ކާބޯތަކެތި ޙަރާމް ނުކުރައްވާ ކަމަށް ތިޔަބައިމީހުން ތިޔަކުރާ ދަޢުވާ ތެދުކަމުގައި ވަނީނަމަ، ތައުރާތު ތިމަންކަލޭގެފާނުގެ އަރިހަށް ގެނެސް އެއިން ކިޔަވަބަލާށެވެ. މިއާޔަތް ބާވައިލެއްވި ސަބަބަކީ ރަސޫލުﷲ ﷺ ތިމަންކަލޭގެފާނު ހުންނެވީ އިބްރާހީމް عليه السلام ގެ ދީންމަތީގައޭ ޙަދީޘުކުރެއްވުމުން ޔަހޫދީން ދެންނެވިއެވެ. އިބްރާހީމް عليه السلام ގެ ދީނުގައި ޖަމަލު މަހާއި އޭގެ ކިރު ޙަރާމް އިރު ވެސް ކަލޭގެފާނު އެ ތަކެތި ބޭނުންކުރައްވަމުއެވެ. ދެން ކަލޭގެފާނު އިބްރާހީމް عليه السلام ގެ ދީންމަތީ ހުންނަވާނީ ކިހިނެއްތޯއެވެ؟ އެހިނދު އިތުރު އެކަލޭގެފާނު އެބައިމީހުންނަށް ޙަދީޘުކުރެއްވިއެވެ. އެތަކެތި އިބްރާހީމް عليه السلام ގެ މައްޗަށް ޙަރާމް ކުރައްވާފައެއް ނެތެވެ. އެތަކެތި ޙަރާމްކުރެއްވީ ތިޔަބައިމީހުންގެ މައްޗަށެވެ. ދެން، އެކަލޭގެފާނު އެބައިމީހުންގެ މައްޗަށް އެބައިމީހުންގެ ފޮތުން ޙުއްޖަތް ޤާއިމުކުރައްވައި، އެބައިމީހުން އެދެއްކި ވާހަކަ ގޯސް ކަމާއި އެކަމާ އެކަލޭގެފާނު ރުހިވަޑައިނުގަންނަވާކަން ހާމަކޮށްދެއްވުމުން އެބައިމީހުންގެ ބަސް ހުއްޓި ނިކަމެތި ވެއްޖެއެވެ. އެބައިމީހުންގެ ތެރެއިން އެކަކަށްވެސް ތައުރާތު ގެންނާކަށް ނުކެރުނެވެ. މިއީވެސް ނަބިއްޔާ ﷺ ގެ ތެދުވެރިކަމުގެ ފާޅުވެގެންވާ ދަލީލެކެވެ."],["އެޔަށްފަހު، اللَّه އާމެދު ހަދައިގެން ދޮގު ބުނިމީހާ، (ދަންނާށެވެ!) ފަހެ، އެއުރެންނީ، ހަމަ އަނިޔާވެރިންނެވެ. (94)","ޙުއްޖަތް ޤާއިމުވެ، ދަލީލު ފާޅުވެ ބަޔާންވުމަށް ފަހު، އެތަކެތި ޔަހޫދީންގެ މައްޗަށް ޙަރާމްވީ އެބައިމީހުން އުރެދުމުގައި ޙައްދު ފަހަނައަޅައި ދިއުމުގެ ސަބަބުން ނޫންކަމަށާއި، އެބައިމީހުންގެ ނަބީބޭކަލުންނާއި ރަސޫލުބޭކަލުންގެ މައްޗަށް ވެސް އެތަކެތި ކުރީއްސުރެ ޙަރާމްކަމަށް ދަޢުވާކޮށް، މާތް ﷲއަށް ނިސްބަތްކޮށް ދޮގު ހަދާމީހުން ދަންނާށެވެ. އެބައިމީހުންނީ އެބައިމީހުންގެ އަމިއްލަ ނަފުސުގެ މައްޗަށް އަނިޔާވެރިވާ މީހުންނެވެ."],["ކަލޭގެފާނު ވިދާޅުވާށެވެ! اللَّه وحى ކުރެއްވީ ތެދުބަސްފުޅެވެ. ފަހެ، باطل މަގުން އެއްކިބާވެ، حق ގެ މަގަށް تبع ވެގެންވާ إبراهيم ގެފާނުންގެ دين އަށް ތިޔަބައިމީހުން تبع ވާށެވެ! އަދި، އެކަލޭގެފާނު مشرك ންގެ ތެރެޔަކުން ނުވެއެވެ. (95)","ކަލޭގެފާނު އަހުލުކިތާބީންނަށް ވިދާޅުވާށެވެ. މުޙައްމަދު ﷺގެ މައްޗަށް މާތް ﷲ ބާވައިލެއްވި ހުރިހާ ވަޙީބަސްފުޅެއްގައްޔާއި، އިބްރާހީމް عليه السلام ގެ ދީނަކީ އިސްލާމްދީންކަން އަންގަވައި އެކަލާނގެ ދެއްވައިފައިވާ ޚަބަރުގައި އެކަލާނގެ ވަނީ ތެދުބަސް ވަޙީކުރައްވައިފައެވެ. ފަހެ ތިޔަބައިމީހުން ޔަހޫދީ ދީނާއި ނަޞްރާނީ ދީން ދޫކޮށް ޙަނީފީ އިމާމު، އިބްރާހީމް عليه السلام ގެ ދީން ކަމުގައިވާ އިސްލާމްދީނަށް ތިޔަބައިމީހުން ތަބަޢަވާށެވެ. އިބްރާހީމް عليه السلام އަކީ މުޝްރިކަކު ކަމުގައި ނުވެއެވެ. މިއާޔަތުގައި މިވަނީ ޔަހޫދީންނާއި ނަޞާރާއިންނަކީ މުޝްރިކުން ކަން ނުސީދާގޮތުގައި ހާމަކުރައްވައިފައެވެ."],["ހަމަކަށަވަރުން، މީސްތަކުންނަށްޓަކައި ފުރަތަމަ ލެއްވި، (އަޅުކަމުގެ) ގެޔަކީ، مكة ގައިވާ ގެފުޅުކަން ކަށަވަރެވެ. بركات ލައްވާފައިވާ ތަނެއްގެ ގޮތުގައެވެ. އަދި، عالم ތަކަށް ތެދުމަގެއް ކަމުގައެވެ. (96)","މާތް ﷲ އަށް އަޅުކަން ކުރުމަށް ބިންމަތީގައި ބިނާކުރެވުނު ފުރަތަމަ ގެއަކީ މައްކާގައި އިބްރާހީމް عليه السلام ބިނާކުރެއްވި ގެފުޅެވެ. އެތަން ބިނާކުރެވުނީ މީސްތަކުންނަށް ހެވާއި ލާބަ ލިބޭ ބަރަކާތްތެރި ތަނެއްގެ ގޮތުގައެވެ. އަދި އެ ގެފުޅަށް ޙައްޖުވެ ޢުމްރާވީ ކޮންމެ މީހަކަށް ބާއްޖަވެރިކަމާއި، ހިދާޔަތާއި، ދިންނެވުމެއްގެ ގޮތުގައެވެ. އަދި އެއީ މުޅި ބިމަށް ހިދާޔަތުގެ އަލި ފަތުރާ ތަނެވެ. އެއީ އެބައިމީހުންގެ ޤިބުލަ ކަމުގައި ވާތީއެވެ."],["ފާޅުވެގެންވާ ހެކިތަކެއް އެތާނގައި ވެއެވެ. إبراهيم ގެފާނު ހުންނެވިތަން (އޭގެތެރެއިން) ވެއެވެ. އެތަނަށް (އެބަހީ: ގެފުޅުގެ حرم ފުޅަށް) ވަދެއްޖެ މީހާއީ، أمان ކަން ލިބިގެންވާ މީހަކު ކަމުގައިވިއެވެ. އެކަމަށް މަގެއްފެނި ކުޅަދާނަވެއްޖެ މީހާ، އެ ގެފުޅަށް قصد ކޮށްގެންދިއުމީ، (އެބަހީ: حج ވުމަކީ) اللَّه އަށްޓަކައި މީސްތަކުންގެ މައްޗަށްއޮތް واجب އެކެވެ. (އެކަމާމެދު) ދެކޮޅުހަދައިފި މީހާ، (ދަންނާށެވެ!) ފަހެ، ހަމަކަށަވަރުން، اللَّه އީ، އެންމެހާ عالم ތައް ފިޔަވައި، ފުދިވޮޑިގެންވާ ރަސްކަލާނގެއެވެ. (97)","އެތަނުގައި އެތަނުގެ މާތްކަމާއި ޝަރަފުވެރިކަމުގެ މައްޗަށް ދަލީލުކުރާ ފާޅުކަން ބޮޑު ހެކިތަކެއްވެއެވެ. އޭގެ ތެރޭގައި ގެފުޅު ބިނާކުރެއްވުމަށް އިބްރާހީމް عليه السلام އަރާވަޑައިގެން ހުންނެވި ހިލަކޮޅުކަމުގައިވާ މަޤާމު އިބްރާހީމާއި، ޞަފާ އަދި މަރްވާ އާއި، ޒަމްޒަމް ވަޅުކޮޅާއި، ޙިޖްރު އިސްމާޢީލާއި، އަލްޙަޖަރުލްއަސްވަދު ހިމެނެއެވެ. ކަޢުބަތުﷲ ގެފުޅު މުސްލިމުންގެ ޤިބުލައަކަށް ވުމުގެ ޝަރަފު ލިބުމަށް މި ހެކިތައް ނުވަތަ ޢަލާމާތްތައް ނުފުދެނީ ހެއްޔެވެ؟ އަދި މީގެ އިތުރު ހެތްކަކީ އެތަނަށް ވަދެއްޖެ މީހަކު އަމާންވުމެވެ. ﴿وَلِلَّهِ عَلَى ٱلنَّاسِ حِجُّ ٱلْبَيْتِ مَنِ ٱسْتَطَاعَ إِلَيْهِ سَبِيلًا ۚ وَمَن كَفَرَ فَإِنَّ ٱللَّهَ غَنِىٌّ عَنِ ٱلْعَـٰلَمِينَ﴾ ކުޅަދާނަވެގެންވާ ކޮންމެ މީހަކު ކަޢުބަތުﷲ ގެފުޅަށް ޙައްޖުވުމަކީ އަދާކުރުން ލާޒިމުވެގެންވާ ފަރުޟެކެވެ. ކުޅަދާނަކަން ލިބިހުރެމެ ޙައްޖުނުކުރި މީހާގެ އަޅުކަން ފިޔަވައި، އަދި ހުރިހާ ޚަލްޤުތަކުން ފިޔަވައި މާތް ﷲ ފުދިވޮޑިގެން ވެއެވެ. އަދި ޙައްޖު ދޫކޮށްލުން އެއީ ކުފުރެއް ކަމަށް މާތް ﷲ ސިފަކުރައްވައިފައިވަނީ އެކަމުގެ ބޮޑުކަމާއި، އެއީ ފަރުޟެއްކަން މީސްތަކުންނަށް އެންގެވުމަށެވެ. \\nމިއާޔަތުގައި މާތް ﷲވަނީ ގެފުޅުގެ ޚާއްޞަ ތިން ކަމެއް ފާހަގަ ކުރައްވައިފައެވެ. \\nއެއީ: 1- އެތަނަކީ މާތް ﷲ އަށް އަޅުކަންކުރުމަށް ބިންމަތީގައި ފުރަތަމަ ބިނާކުރެވުނު މިސްކިތެވެ. 2- އެތަނުގެ މާތްކަމުގެ މައްޗަށް ދަލީލުކޮށްދޭ ހެކިތައް މާތް ﷲ ވަނީ ގެންނަވައިފައެވެ. 3- އެތަނުގެ އަހުލުވެރީންނަށް އަމާންކަން ލިބިގެންވެއެވެ."],["ކަލޭގެފާނު ވިދާޅުވާށެވެ! އޭ ފޮތުގެ أهل ވެރިންނޭވެ! ތިޔަބައިމީހު ން اللَّه ގެ آية ތަކަށް كافر ވަނީ ކީއްވެގެންހެއްޔެވެ؟ اللَّه އީ، ތިޔަބައިމީހުންކުރާ ކަންތަކުގެ މައްޗަށް ހެކިވެވޮޑިގެންވާ ރަސްކަލާނގެއެވެ. (98)","އޭ އަހުލުކިތާބީންނެވެ. ކީރިތި ޤުރްއާނަކީ ޙައްޤު ތެދުކަން ސާބިތުކޮށްދޭ ދަލީލުތައް އައުމަށްފަހުވެސް، އެންމެ ފަހުގެ ރަސޫލާ މުޙައްމަދު ﷺގެ މައްޗަށް ބާވައިލެއްވި ޤުރްއާނަށް ތިޔަބައިމީހުން ކާފިރުވަނީ ކީއްވެ ހެއްޔެވެ؟ ތިޔަބައިމީހުން ކުރާ ހުރިހާ ކަމެއް މާތް ﷲ ދެނެވޮޑިގެން ވެއެވެ. އެކަލާނގެ ތިޔަބައިމީހުންނަށް ތިޔަބައިމީހުންގެ ޢަމަލުތަކުގެ ޖަޒާ ދެއްވާނެއެވެ. އެބައިމީހުންގެ ޢަމަލުތަކަށް މާތް ﷲ ރުހިވޮޑިނުގަންނަވާ ކަމާއި، ކާފިރުންގެ ގޮތުގައި ތިބެ އެބައިމީހުންނަށް ދެއްކޭނޭ އުޒުރެއް ނެތްކަން އެންގެވުމަށް ކުރައްވައިފައިވާ ސުވާލެކެވެ."],["ކަލޭގެފާނު ވިދާޅުވާށެވެ! އޭ ފޮތުގެ أهل ވެރިންނޭވެ! ތިޔަބައިމީހުން، إيمان ވި މީހަކު اللَّه ގެ މަގުން އެއްކިބާކުރަނީ، ކީއްވެގެން ހެއްޔެވެ؟ (އެ މަގަކީ اللَّه ގެ ތެދުމަގުކަމަށް) ތިޔަބައިމީހުން ހެކިވެތިބެ، އެ މަގު ގުދުކޮށް އޮތުމަށް ތިޔަބައިމީހުން އެދެނީއެވެ. ތިޔަބައިމީހުންކުރާ عمل ތަކާމެދު، اللَّه غافل ވެވޮޑިގެނެއް ނުވެތެވެ. (99)","އަނެއްކާވެސް ރުހިވޮޑިނުގަތުމުގެ ސުވާލެކެވެ. ތިޔަބައިމީހުން މާތް ﷲ ގެ ޙައްޤު ދީން އިސްލާމްދީނަށް މީހުން ވަނުމަށް ހުރަސްއަޅައި އެދީނުން މީހުން ދުރުކުރަން މަސްކަތް ކުރަނީ ކީއްވެހެއްޔެވެ؟ އަދި އިސްލާމްދީނުގައި އުނިކަމެއް ވާކަމަށް ބުނެ ދީނަށް މީހުން ވަނުމަށް ހުރަސްއަޅަނީ ކީއްވެހެއްޔެވެ؟ ތިޔަބައިމީހުންނަށް އިސްލާމްދީނަކީ ޙައްޤު ދީން ކަމާއި، އެންމެ ސީދާ މަގަށް މަގު ދައްކާ ދީންކަން ރަނގަޅަށް އެނގި ތިބެ، ތިޔަބައިމީހުން ބޭނުން ވަނީ އެދީނަކީ އުނި ދީނަކަށް ހަދާށެވެ. ތިޔަބައިމީހުންގެ ޢަމަލުތަކާއި، އަދި ތިޔަބައިމީހުން ހިންގާ ޖަރީމާތަކާމެދު މާތް ﷲ ޣާފިލުވެވޮޑިނުގަންނަވައެވެ. ޔަހޫދީންނާއި ނަޞާރާއިން ވަނީ މަގުފުރެދުމާއި މަގުފުރެއްދުމާ ދެ ސިފައިން އެއްކޮށް ސިފަލިބިގެންފައެވެ. އަމިއްލައަށް އިސްލާމްދީން ޤަބޫލުނުކޮށް ކާފިރުކަންމަތީ ތިބެމެ، އީމާންކަން ބަލިކަށި މީހުންގެ ހިތްތަކުގައި އިސްލާމްދީނާ މެދު ޝައްކު އުފައްދައި، މީހުން ދީނާ ދުރު ކުރާތީއެވެ. މިޒަމާނުގެ ތަބްޝީރީ (މިޝަނަރީ) ޙަރަކާތަކީވެސް މިފަދަ ކަމެކެވެ."],["އޭ إيمان ވެއްޖެ މީސްތަކުންނޭވެ! ފޮތް ލިބުނު މީހުންގެ ތެރެއިން ބަޔަކަށް، ތިޔަބައިމީހުން ކިޔަމަންވާނަމަ، (ތިޔަބައިމީހުންގެ) إيمان ކަމަށްފަހު، އެއުރެން ތިޔަބައިމީހުންނީ އަލުން كافر ން ކަމުގައި ރައްދުކުރާނެތެވެ. (100)","އަހުލުކިތާބީންގެ ބަޔަކަށް ތިޔަބައިމީހުން ކިޔަމަންވެއްޖެނަމަ، ތިޔަބައިމީހުން އީމާންކަމުން ނެރެ ކާފިރުކަމަށް ވައްދައިފާނެއެވެ."],["އަދި، اللَّه ބާވައިލެއްވި آية ތައް ތިޔަބައިމީހުންނަށް ކިޔަވައިދެއްވަނިކޮށް އަދި، ތިޔަބައިމީހުންގެ ތެރޭގައި އެކަލާނގެ رسول އާ ހުންނަވަނިކޮށް، ތިޔަބައިމީހުން كافر ވަނީ ކޮންފަދަޔަކުން ހެއްޔެވެ؟ اللَّه ގެ دين ގައި ހިފަހައްޓާ މީހާ (ދަންނާށެވެ!) ފަހެ، އެމީހަކަށް ސީދާވެގެންވާ މަގަކަށް ތެދުމަގު ލިބިއްޖެކަން ކަށަވަރެވެ. (101)","މިއީ، އެބައިމީހުންގެ ޙާލާމެދު ޙައިރާންކުރުވާ އިންކާރީ ސުވާލެކެވެ. މާނައީ: އަދި ވަޙީ ބާވައިލެއްވުން ނުހުއްޓޭއިރު، ޤުރްއާނުގެ އާޔަތްތައް ބާވައިލައްވަމުން ދާއިރު، އަދި ރަސޫލު ﷲ ﷺ ތިޔަބައިމީހުންގެ ތެރޭގައި ދުނިޔޭގައި ހުންނަވަނިކޮށް ތިޔަބައިމީހުން އީމާންކަމުން ކާފިރުކަމަށް ތިޔަ ބަދަލުވަނީ ކިހިނަކުން ހެއްޔެވެ؟ މާތް ﷲ ގެ ޙައްޤު ދީންކަމުގައިވާ އިސްލާމްދީނުގައި ހިފަހައްޓައިފި މީހާއަށް، ހިދާޔަތު ލިބި މާތް ﷲގެ ސީދާވެގެންވާ ތެދު މަގު ފެނިއްޖެއެވެ. މިއާޔަތް ބާވައިލެއްވި ސަބަބާ ބެހޭގޮތުން ޒައިދު ބްނު އަސްލަމްގެ އަރިހުން އިބްނު އިސްޙާޤު ރިވާކުރައްވައިފައި ވެއެވެ. އައުސާއި ޚަޒްރަޖުގެ އަޞްޙާބު ބޭކަލުންގެ ތެރެއިން ބަޔަކު ވާހަކަ ދައްކަވާން މަޑުކޮށްލައްވައިގެން ތިއްބަވަނިކޮށް، ޔަހޫދީއެއް ކަމުގައިވާ ޝާސް ބިން ޤައިސް އެހެން ހުރަސްކުރިއެވެ. އަދި ޖާހިލިއްޔަ ޒަމާނުގައި އެންމެ ބޮޑު ދުޝްމަނުންގެ ގޮތުގައި ތިބި ބައެއްގެ މެދުގައި މިހާރު އޮތް އެކުވެރިކަމާއި ކުލުނު ފެނފައި އޭނާގެ ހިތަކަށް ކެތެއް ނުކުރެވުނެވެ. އަދި ނުލަފާ ޔަހޫދީ ޒުވާނަކު އެބޭކަލުންގެ ގާތަށް ފޮނުވައިފައި ބުންޏެވެ. ކަލޭ ގޮސް އެމީހުންގެ މެދުގައި އިނދެ ބުޢާޘް ހަނގުރާމަ އެމީހުންނަށް ހަނދާން ކޮށްދޭށެވެ. އަދި އެމީހުން އެއްބަޔަކު އަނެއްބަޔަކަށް އެއްޗެތި ކިޔައިފައި ހަދައިފައި ހުރި ޅެން އެމީހުންނަށް ކިޔައިދޭށެވެ. ދެން މިނުލަފާ ޒުވާނާ ގޮސް މިގޮތަށް ހަދައިގެން އެބޭކަލުންގެ މެދުގައި ފިތުނައިގެ ހުޅު ރޯވެ، ރުޅިގަދަވެ، ޒުވާބުކޮށް ހަތިޔާރު އުފުލާން ގޮވާ ހިސާބަށް ހިނގައްޖެއެވެ. އަދި ދެ ޤަބީލާއިންވެސް ގިނަ އަދަދަކަށް މީހުން ޖަމާވެއްޖެއެވެ. މިޚަބަރު ރަސޫލު ﷲ ﷺއާ ހަމައަށް ދިއުމުން އެކަލޭގެފާނުގެ އަރިހުގައި އެވަގުތު ތިއްބެވި މުހާޖިރިއްޔަ ބޭކަލުންނާއެކު އެތަނަށް ވަޑައިގެން އެބޭކަލުންނަށް ގޮވައިލެއްވިއެވެ. އޭ އަންޞާރިއްޔަ ބޭކަލުންނޭވެ! ތިމަންކަލޭގެފާނު ތިޔަބައިމީހުންގެ ތެރޭގައި ހުންނަވަނިކޮށް، އަދި މާތް ﷲ ތިޔަބައިމީހުންނަށް އިސްލާމްދީނަށް ހިދާޔަތު ދެއްވައި، ޖާހިލިއްޔަތުގެ ހުރިހާ ކަމަކުން ތިޔަބައިމީހުން ދުރުކުރައްވައިފައި ވަނިކޮށް ޖާހިލިއްޔަ ޒަމާނުގެ ގޮވުންތައް ގޮވަން ފެށީ ހެއްޔެވެ. ދެން، އެއީ ޝައިޠާނާގެ ވަސްވާހާއި ފިތުނަކަމާއި، ދުޝްމަނުންގެ މަކަރުވެރި ރޭވުންކަން އެބޭކަލުންނަށް ވިސްނިވަޑައިގެން ހަތިޔާރު ބެހެއްޓެވިއެވެ. އަދި ކީރިތިކުރައްވައި އެއްބަޔަކު އަނެއް ބަޔަކާ ކަރާއި ކަރު ޖައްސައި ސަލާމް ކުރައްވައި، ރަސޫލު ﷲ ﷺގެބަސްފުޅު އަޑު އައްސަވައި، ކިޔަމަންވެވަޑައިގެން އެކަލޭގެފާނާއެކު ހުރިހާ ބޭފުޅުން ވަޑައިގެންފިއެވެ. ފަހެ، ﷲގެ ޢަދުއްވު ޔަހޫދީ ޝާސް ބިން ޤައިސް ރޯކުރި ފިތުނައިގެ އަލިފާންގަނޑު މާތް ﷲ ނިއްވަވައިލެއްވިއެވެ. ދެން މިއާޔަތް ބާވައިލެއްވިއެވެ. ޖާބިރުގެފާނު ވިދާޅުވިއެވެ. އެއަށްވުރެ ހެނދުނުކޮޅު ހުތުރުވެފައި ހަވީރު ރީތި ވީ ދުވަހެއް އަހުރެން ނުދެކެމެވެ."],["އޭ إيمان ވެއްޖެ މީސްތަކުންނޭވެ! އެކަލާނގެއަށް تقوى ވެރިވުން حق ވެގެންވާ ގޮތުގައި ތިޔަބައިމީހުން اللَّه އަށް تقوى ވެރިވާށެވެ! އަދި، مسلم ން ކަމުގައިވާ حال ގައި މެނުވީ، ތިޔަބައިމީހުން މަރުނުވާހުށިކަމެވެ! (102)",'އީމާންކަމަށް ނިސްބަތްކުރައްވައި ގޮވައިލައްވައިފައި މިވަނީ އެބައިމީހުންނަށް ޝަރަފާއި މާތްކަން ދެއްވުމަށެވެ. މާނައީ: އޭ ﷲ އާއި އެކަލާނގެ ރަސޫލާ ﷺއަށް އީމާންވެގެން ތިބި މީހުންނެވެ. ޙަޤީޤީ ތަޤްވާއަކުން، ތަޤްވާވެރިވުން ޙައްޤު ގޮތުގައި ތިޔަބައިމީހުން މާތް ﷲއަށް ތަޤްވާވެރިވާށެވެ. އެއީ އިބްނު މަސްޢޫދު رضي الله عنه ވިދާޅުވި ފަދައިންނެވެ. "އެކަލާނގެ އަށް ނުއުރެދި، ކިޔަމަންވުމެވެ. އެކަލާނގެ ހަނދުމަ ނައްތައިނުލައި ހަނދުމަކުރުމެވެ. ނުވަތަ ޒިކުރުކުރުމެވެ. ނިޢުމަތަށް އިންކާރުނުކޮށް ނިޢުމަތަށް ޝުކުރުވެރިވުމެވެ." ތިޔަބައިމީހުން އިސްލާމްދީނުގައި ހިފަހައްޓައި، އެދީނުގައި ސާބިތުވާށެވެ. ތިޔަބައިމީހުން އެގޮތުގައި ތިއްބައި މަރު ތިޔަބައިމީހުނާ ބައްދަލުކުރާންދެނެވެ. އޭރުން، ތިޔަބައިމީހުން މަރުވާނީ އިސްލާމްދީން މަތީގައެވެ.'],["ތިޔަބައިމީހުން އެންމެން اللَّه ގެ دين ގައި ހިފަހައްޓާށެވެ! އަދި، ވަކިވަކިވެ ނުގަންނާށެވެ! އަދި، اللَّه ތިޔަބައިމީހުންނަށް ދެއްވި نعمة ތިޔަބައިމީހުން ހަނދުމަކުރާށެވެ! އެހެނީ، ތިޔަބައިމީހުން عداوة ތެރިން ކަމުގައިވަނިކޮށް، އެކަލާނގެ ތިޔަބައިމީހުންގެ ހިތްތައް އެކުވެރި ކުރެއްވިއެވެ. ދެން، އެކަލާނގެ ދެއްވި نعمة ގެ ސަބަބުން ތިޔަބައިމީހުންނީ أخ ންތަކެއް ކަމުގައި ވެއްޖައީމުއެވެ. އަދި، ތިޔަބައިމީހުން ނަރަކައިގެ ވަޅުގަނޑެއްގެ ތުންފަތްމަތީގައި ވީމުއެވެ. ދެން، އެކަލާނގެ ތިޔަބައިމީހުން އެއިން سلامة ކުރެއްވިއެވެ. اللَّه، އެކަލާނގެ آية ތައް ތިޔަބައިމީހުންނަށް ބަޔާންކޮށްދެއްވަނީ، އެފަދައިންނެވެ. (އެއީ) ތިޔަބައިމީހުން ތެދުމަގު ލިބިގަތުމަށްޓަކައެވެ. (103)","ތިޔަބައިމީހުން އިސްލާމްދީނާއި ކީރިތި ޤުރްއާނުގައި ހިފަހައްޓާށެވެ. ތިޔަބައިމީހުންނަށް ވުރެ ކުރީން ޔަހޫދީންނާއި ނަޞާރާއިން ހެދިފަދައިން ތިޔަބައިމީހުން ދީނާ މެދު ދެބަސްވެ ބައިބައިނުވާށެވެ. އަދި ތިޔަބައިމީހުންގެ ވެރިރަސްކަލާނގެ ނިޢުމަތް ތިޔަބައިމީހުން ހަނދުމަކުރާށެވެ. އިސްލާމްދީން އައުމުގެ ކުރީން ތިޔަބައިމީހުން އެއްބަޔަކު އަނެއްބަޔަކާ ތަޅައިފޮޅާ ދުޝްމަނުންގެ ގޮތުގައި ތިއްބައި، އެކަލާނގެ ތިޔަބައިމީހުންގެ ހިތްތައް އެކުވެރިކުރައްވައި، އީމާންކަން މަތީ ތިޔަބައިމީހުން އެއްކުރެއްވިއެވެ. ދެން ތިޔަބައިމީހުން އެކަލާނގެ ނިޢުމަތާއި ފަޟްލުވަންތަކަމާއެކު އަޚުންތަކެއް ކަމުގައި ވިއެވެ. ﴿وَكُنتُمْ عَلَىٰ شَفَا حُفْرَةٍ مِّنَ ٱلنَّارِ فَأَنقَذَكُم مِّنْهَا ۗ كَذَ‌ٰلِكَ يُبَيِّنُ ٱللَّهُ لَكُمْ ءَايَـٰتِهِۦ لَعَلَّكُمْ تَهْتَدُونَ﴾ ތިޔަބައިމީހުން ތިބީ ކާފިރުކަމުގެ ސަބަބުން ނަރަކައިގެ ވަޅުގަނޑެއްގެ ތުންފަތްމަތީގައެވެ. ދެން ގަދަކީރިތިވަންތަ ރަސްކަލާނގެ ތިޔަބައިމީހުންނަށް ހިދާޔަތުދެއްވައި އެވަޅުގަނޑުން ތިޔަބައިމީހުން ސަލާމަތްކުރެއްވިއެވެ. މިހާ ފުރިހަމަ ރިވެތި އުސްލޫބުން މާތް ﷲ ތިޔަބައިމީހުންނަށް ދީނުގެ ޙުކުމްތައް ބަޔާންކޮށްދެއްވަނީ ތިޔަބައިމީހުންނަށް ތެދުމަގު ލިބި ދެދުނިޔޭގެ ބާއްޖަވެރިކަން ކާމިޔާބުކުރޭތޯއެވެ. ޖާހިލިއްޔަ ޒަމާނުގައި އެބައިމީހުންގެ ޙާލު މާތް ﷲ ސިފަކުރައްވައިފައި މިވަނީ އުސްފަރުބަދައެއްގެ މަތީގައި ހުރި، ފުން ވާދީއަކަށް ވެއްޓޭން އުޅޭ މީހެއްގެ ސިފައިގައެވެ. ކިހާ ފުރިހަމަ ސިފަކުރެއްވުމެއްތޯއެވެ!"],["ހެޔޮކަމުގެ މަގަށް ގޮވާ، އަދި ހެޔޮކަންތަކަށް أمر ކުރާ، އަދި ނުބައިކަންތައް ނަހީކުރާ ބަޔަކު ތިޔަބައިމީހުންގެ ތެރެއިން ވާހުށިކަމެވެ! އެއުރެންނަކީ ހަމަ، ދިންނަވާނޭ މީހުންނެވެ. (104)",'އަމިއްލަ ނަފުސު އިޞްލާޙުކުރުމަށް ފަހު މީސްތަކުންނަށް ތެދުމަގަށް ގޮވައިލުމަށް މުއުމިނުންނަށް ދެއްވައިފައިވާ އިލާހީ އިރްޝާދެކެވެ. މާނައީ: ތިޔަބައިމީހުންގެ ތެރެއިން ބޮޑު ޖަމާޢަތެއް ﷲ ގެ މަގަށް މީސްތަކުންނަށް ދަޢުވަތު ދީ، ހެޔޮ ކޮންމެ ކަމަކަށް މީސްތަކުންނަށް އަމުރުކޮށް، ނުބައި ކޮންމެ ކަމަކުން އެބައިމީހުން ދުރުކުރުމަށް ނުކުންނާށެވެ. "އަލްމަޢުރޫފު" އަކީ ބުއްދި އާއި ޝަރީޢަތް އެއީ ރަނގަޅުކަމެއް ކަމަށް ޤަބޫލުކުރާ ކޮންމެ ކަމެކެވެ. އަދި "އަލްމުންކަރު" އަކީ ބުއްދި އާއި ޝަރީޢަތް އެއީ ނުބައިކަމެއް ކަމަށް ޤަބޫލުކުރާ ކޮންމެ ކަމެކެވެ. ﴿وَأُو۟لَـٰٓئِكَ هُمُ ٱلْمُفْلِحُونَ﴾ ހިތް އެދޭ ކޮންމެ ކަމެއް ކާމިޔާބު ކުރާނެ ބަޔަކީ އެބައިމީހުންނެވެ.'],["ފާޅުވެގެންވާ ހެކިތައް އެއުރެންނަށް އައުމަށްފަހު، ވަކިވަކިވެ خلاف ވީ މީހުން ފަދައިން، ތިޔަބައިމީހުން ނުވާށެވެ! ބޮޑުވެގެންވާ عذاب އެއް އެއުރެންނަށް ހުށްޓެވެ. (105)","އެބައިމީހުންގެ ގާތަށް ﷲ ބާވައިލެއްވި އާޔަތްތަކާއި ބަޔާންވެގެންވާ ހެކިތައް އައުމަށްފަހު، ހަވާ ނަފުސަށް ތަބަޢަވެ، އެއްބަޔަކު އަނެއް ބަޔަކު ކާފިރުކޮށް، އެތައް ބަޔަކަށް ބައިބައިވި ޔަހޫދީންނާއި ނަޞާރާއިން ފަދައިން ތިޔަބައިމީހުން ނުވާށެވެ. އެ މަގުފުރެދިފައިވާ މީހުންނަށް ޤިޔާމަތް ދުވަހު ގަދަފަދަވެގެންވާ ޢަޛާބު ހުށްޓެވެ."],["(އެއީ) މޫނުތަކެއް އަލިވެ، އަދި މޫނުތަކެއް އަނދިރިވެގެންދާ ދުވަހެވެ. ފަހެ، އެއުރެންގެ މޫނުތައް އަނދިރިވެގެންދިޔަ މީހުން ދަންނާށެވެ! (އެއުރެންނާ ދިމާޔަށް އެދުވަހުން ބުނެވޭހުށްޓެވެ.) ތިޔަބައިމީހުން، إيمان ވުމަށްފަހު، ތިޔަބައިމީހުން كافر ވީހެއްޔެވެ؟ ފަހެ، ތިޔަބައިމީހުން كافر ވެ އުޅުނުކަމަށްޓަކައި عذاب ގެ ރަހަ ތިޔަބައިމީހުން ލިބިގަންނާށެވެ! (106)","އިންސާފުވެރި ޖަޒާ އެންމެންނަށް ލިބޭ ޤިޔާމަތް ދުވަހު މުއުމިނުންގެ މޫނުތައް އެބައިމީހުނަށް ލިބޭ ހިތްހަމަޖެހުމާއި އުފަލުގެ ސަބަބުން އަލިވާނެއެވެ. އަދި ކާފިރުންގެ މޫނުތައް މާޔޫސްކަމާއި މޮޅިވެރިކަމުގެ ސަބަބުން އަނދިރިވާނެއެވެ. ﴿ فَأَمَّا ٱلَّذِينَ ٱسْوَدَّتْ وُجُوهُهُمْ أَكَفَرْتُم بَعْدَ إِيمَـٰنِكُمْ فَذُوقُوا۟ ٱلْعَذَابَ بِمَا كُنتُمْ تَكْفُرُونَ﴾ އެބައިމީހުންގެ މޫނުތައް އަނދިރިވީ އަބާއްޖަވެރި ނުކިޔަމަންތެރީންނަށް މާތް ﷲ ރުހިވޮޑިނުގަންނަވާކަން އެންގުމުގެ ގޮތުން އެބައިމީހުންނާ ސުވާލުކުރެވޭނެއެވެ. ނަބީބޭކަލުންނާއި ރަސޫލުބޭކަލުންގެ ގޮވައިލެއްވުމަކީ ތެދުކަން ބަޔާންކޮށްދޭ ހެކިތައް ތިޔަބައިމީހުންނަށް ފެނުމަށް ފަހު ވެސް ތިޔަބައިމީހުން މާތް ﷲއަށާއި އެކަލާނގެ ރަސޫލުބޭކަލުންނަށް ކާފިރުވީ ހެއްޔެވެ؟ އެހެންކަމުން، ތިޔަބައިމީހުން ކާފިރުވެ ނުކިޔަމަންތެރިވުމުގެ ޖަޒާއެއްގެ ގޮތުގައި ގަދަފަދަވެގެންވާ ޢަޛާބުގެ ރަހަ ދެކޭށެވެ."],["އަދި، އެއުރެންގެ މޫނުތައް އަލިވެގެންދިޔަ މީހުން ދަންނާށެވެ! ފަހެ، އެއުރެންވަނީ اللَّه ގެ رحمة ގައެވެ. އެއުރެންނީ އެ رحمة ގައި ދެމިތިބެނިވި ބަޔެކެވެ. (107)","﴿وَأَمَّا ٱلَّذِينَ ٱبْيَضَّتْ وُجُوهُهُمْ فَفِى رَحْمَةِ ٱللَّهِ هُمْ فِيهَا خَـٰلِدُونَ﴾ މާތް ﷲއަށް އީމާންވި، ހެޔޮލަފާ ބާއްޖަވެރީން ވަންނާނީ ސުވަރުގޭގެ ބަގީޗާތަކަށެވެ. އެތަނުން އެމީހުން ދުވަހަކުވެސް ނުކުތުމެއް ނެތެވެ. رَحْمَةِ اللَّـهِގެ މުރާދަކީ ސުވަރުގެއެވެ. އެއީ ﷲގެ ރަޙްމަތް އެތަނެއްގައިވާ ތަނަކަށް ވާތީއެވެ."],["އެއީ، اللَّه ގެ آية ތަކެވެ. حق ގޮތުގައި ތިމަންރަސްކަލާނގެ ކަލޭގެފާނަށް އެ آية ތައް ކިޔައިދެއްވަމެވެ. އަދި، އެއްވެސް مخلوق އަކަށް އަނިޔާއެއް ދެއްވުމަކަށް اللَّه އިރާދައެއް ނުކުރައްވަތެވެ. (108)","ކީރިތި ޤުރްއާނުގެ މިއާޔަތްތައް ކަލޭގެފާނަށް ކިޔައިދެއްވަނީ، އެއްވެސް ޝައްކަކަށް ޖާގައެއް ނެތް މިންވަރަށް ފާޅުވެގެންވާ ޙައްޤާއެކު އެވެ. ކަލޭގެފާނުގެ ވެރިރަސްކަލާނގެ އެއްވެސް މަޚްލޫޤަކަށް އަނިޔާވެރިވެވޮޑިނުގަންނަވައެވެ."],["އަދި، އުޑުތަކާއި، ބިމުގައި ވާހާ އެއްޗެއް މިލްކުވެގެންވަނީ، اللَّه އަށެވެ. އަދި، އެންމެހާ ކަންތައް رجوع ކުރައްވާހުށީ اللَّه ގެ حضرة އަށެވެ. (109)","ކައުނުގައިވާ ހުރިހާ ތަކެއްޗެއް މިލްކުވެގެންވަނީ އެއްކައުވަންތަ ﷲ އަށެވެ. ޙިސާބުބެއްލެވުމަށާއި ޖަޒާދެއްވުމަށް ހުރިހާ މަޚްލޫޤުން އެނބުރި ދިއުން ވަނީ އެކަލާނގެ ޙަޟްރަތަށެވެ."],["މީސްތަކުންނަށްޓަކައި ނެރުއްވި، އެންމެ ހެޔޮ أمّة ކަމުގައި ތިޔަބައިމީހުން ވީމުއެވެ. (އެހެނީ) ތިޔަބައިމީހުން ހެޔޮކަންތަކަށް أمر ކުރަމުއެވެ. އަދި، ނުބައިކަންތައް ނަހީކުރަމުއެވެ. އަދި، ތިޔަބައިމީހުން اللَّه އަށް إيمان ވަމުއެވެ. ފޮތުގެ أهل ވެރިން إيمان ވީނަމަ، އެއުރެންނަށް އެގޮތް ހެޔޮކަން ބޮޑުވީސްކަން ކަށަވަރެވެ. އެއުރެންގެ ތެރެއިން إيمان ވެގެންތިބި މީހުންވެއެވެ. އަދި، އޭގެތެރެއިން ގިނަމީހުންނީ فاسق ންނެވެ. (110)",'އޭ މުޙައްމަދު ﷺ ގެ އުއްމަތެވެ! ތިޔަބައިމީހުންނަކީ އެންމެ ހެޔޮ، އެންމެ މާތް އުއްމަތެވެ. ތިޔަބައިމީހުން ހެޔޮކަންތަކަށް އަމުރުކޮށް، ނުބައިކަންތައް ނަހީކޮށް، މާތް ﷲއަށް އީމާންވާތީއެވެ. ޙަދީޘުގައި އައިސްފައި ވެއެވެ. عَنْ بَهْزِ بْنِ حَكِيمٍ، عَنْ أَبِيهِ، عَنْ جَدِّهِ، قَالَ سَمِعْتُ رَسُولَ اللَّهِ ـ صلى الله عليه وسلم ـ يَقُولُ ‏ "‏ إِنَّكُمْ وَفَّيْتُمْ سَبْعِينَ أُمَّةً أَنْتُمْ خَيْرُهَا وَأَكْرَمُهَا عَلَى اللَّهِ ‏"‏ . (سنن ابن ماجه، كتاب الزهد، باب صفة أمة محمد صلى الله عليه وسلم) (ބަހްޒު ބިން ޙަކީމް އޭނާގެ ބައްޕަގެ އަރިހުން، އޭނާގެ ކާފަގެ އަރިހުން ރިވާކުރެއްވިއެވެ. އޭނާ (ކާފަ) ވިދާޅުވިއެވެ. ނަބިއްޔާ ﷺ ޙަދީޘުކުރައްވަނިކޮށް ތިމަން އަޑުއެހީމެވެ. ”ތިޔަބައިމީހުންނީ ހަތްދިހަ އުއްމަތް ފުރިހަމަ ކުރި މީހުންނެވެ. (މާނައީ އުއްމަތްތަކުގެ ތެރެއިން ތިޔަބައިމީހުންނީ ހަތްދިހަވަނަ އަދި އެންމެ ފަހު އުއްމަތެވެ.) ތިޔަބައިމީހުންނީ އޭގެތެރެއިން އެންމެ ހެޔޮ، އަދި ﷲގެ ޙަޟްރަތުގައި އެންމެ މާތް އުއްމަތެވެ.“) (ސުނަނު އިބްނިމާޖާ، ޙަދީޘު: 4288) މުޙައްމަދު ﷺ ގެ އުއްމަތަށް މިމަތިވެރި ޝަރަފު ލިބުނީ އެ އުއްމަތަކީ އިންސާނިއްޔަތު ސަލާމަތްކުރާން ނެރެއްވި "ސަލާމަތްކުރުމުގެ" އުއްމަތްކަމަށް ވާތީއެވެ. އެ އުއްމަތުގެ ދައުރަކީ އިޞްލާޙުވުމާއި، އިޞްލާޙުކުރުމެވެ. އަދި އަޅުތަކުންނަށް މަންފާ ކުރުމެވެ. عَنْ أَبِي هُرَيْرَة َ ـ رضى الله عنه ـ ‏{‏كُنْتُمْ خَيْرَ أُمَّةٍ أُخْرِجَتْ لِلنَّاسِ‏}‏ قَالَ خَيْرَ النَّاسِ لِلنَّاسِ، تَأْتُونَ بِهِمْ فِي السَّلاَسِلِ فِي أَعْنَاقِهِمْ حَتَّى يَدْخُلُوا فِي الإِسْلاَمِ‏. (صحيح البخاري، كتاب التفسير، باب {‏كُنْتُمْ خَيْرَ أُمَّةٍ أُخْرِجَتْ لِلنَّاسِ‏})‏ (އަބޫހުރައިރާ رضي الله عنه ގެ އަރިއަހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ﴿كُنتُمْ خَيْرَ أُمَّةٍ أُخْرِجَتْ لِلنَّاسِ﴾ ގެ މާނައަކީ މީސްތަކުންނަށް ޓަކައި ނެރެވުނު، މީސްތަކުންގެ ތެރޭން އެންމެ ރަނގަޅު މީހުންނެވެ. ތިޔަބައިމީހުން މީސްތަކުންގެ ކަނދުރާގައި ހިލިހިލާ އަޅުވައިގެން އަންނާނޫއެވެ. (މިބަހުގެ މުރާދަކީ މީސްތަކުންނަށް ދީނަށް ގޮވައިލުމުގައި ތަންފުކެއް ވެސް ދޫނުކޮށް ތަކުރާރުކޮށް ދައުވަތު ދިނުމުގައި އެމީހުންނާ ވަކިނުވެ އުޅޭނެއެވެ.) އެބައިމީހުން އިސްލާމްދީނަށް ވަންނަންދެނެވެ.) (ޞަޙީޙުލް ބުޚާރީ، ޙަދީޘު: 4557) ﴿وَلَوْ ءَامَنَ أَهْلُ ٱلْكِتَـٰبِ لَكَانَ خَيْرًا لَّهُم ۚ مِّنْهُمُ ٱلْمُؤْمِنُونَ وَأَكْثَرُهُمُ ٱلْفَـٰسِقُونَ﴾ އަހުލުކިތާބީން އީމާންވާން ޖެހޭ ގޮތަށް ތެދުވެރި ގޮތުގައި އީމާންވެ، މުޙައްމަދު ﷺ ގެ ރަސޫލުކަން ޤަބޫލުކޮށް، އެކަލޭގެފާނުގެ މައްޗަށް ބާވައިލެއްވި ފޮތް ތެދުކުރިނަމަ، އެބައިމީހުންނަށް ދުނިޔެއާއި އާޚިރަތުގައި ރަނގަޅު ވީހެވެ. އެބައިމީހުންގެ ތެރެއިން އިސްލާމްދީން ޤަބޫލުކުރީ ނަޖާޝީ އާއި ޢަބްދުﷲ ބިން ސަލާމް ފަދަ މަދު ބޭފުޅުން ކޮޅެކެވެ. ނަމަވެސް ގިނަ މީހުންނަކީ މާތް ﷲ އަށް ނުކިޔަމަންތެރިވި ފާސިޤުންނެވެ.'],["އުނދަގޫކުރުންނޫން އެހެންގޮތަކުން އެއުރެންނަކަށް ތިޔަބައިމީހުންނަށް ގެއްލުމެއް ނުދެވޭނެތެވެ. އަދި، އެއުރެން ތިޔަބައިމީހުންނާ ހަނގުރާމަ ކުރާނަމަ، ތިޔަބައިމީހުންނަށް ފުރަގަސްދީ (ބަލިވެގެން) އެއުރެން ހިނގައިދާނެތެވެ. ދެން، އެއުރެންނަކަށް نصر އެއް ނުލިބޭނެތެވެ. (111)","ޔަހޫދީންނަކަށް ތިޔަބައިމީހުންނަށް ގެއްލުމެއް ނުދެވޭނެއެވެ. ދުލުން ދޭ ކުޑަކުޑަ ގެއްލުމެއް، ނުވަތަ ދޭ ބަހުގެ އިންޒާރެއް ފިޔަވައެވެ. ހަނގުރާމަކުރާން ވެއްޖެއްޔާ އެބައިމީހުންނަކަށް ހަނގުރާމައަކަށް ކެތެއް ނުކުރެވޭނެއެވެ. އަދި އެބައިމީހުން ތިޔަބައިމީހުންގެ ކުރިމަތީގައި ބަލިވާނެއެވެ. އެހެނީ، ﷲ އެބައިމީހުންގެ ހިތަށް ބިރުވެރިކަން ވައްދަވާނެއެވެ. ދެން އެބައިމީހުންނަކަށް ތިޔަބައިމީހުންގެ މައްޗަކަށް ނަޞްރެއް ނުހޯދޭނެއެވެ. މިއީ ޣައިބުގައި ވާ ކަމެއްގެ ވާހަކަ މާތް ﷲ އަންގަވައިފައިވާ އާޔަތެކެވެ. ފަހެ، ބަނޫ ޤުރައިޡާ އާއި ބަނުއްނަޟީރް ވަނީ މަދީނާއިން ނެރެލެވިފައެވެ. އަދި ޚައިބަރުގައި ތިބި ޔަހޫދީން ވަނީ ހަތިޔާރު ބަހައްޓައި އެރަށް ދޫކޮށް ގޮސްފައެވެ. އަދި މާތް ﷲ ވަނީ އެކަލާނގެ މުއުމިނު ލަޝްކަރަށް ނަޞްރުދެއްވައިފައެވެ."],["އެއުރެންވީ، ކޮންމެތަނެއްގައިވެސް، އެއުރެންގެ މައްޗަށް ދެރަކަމާއި، ނިކަމެތިކަން ލައްވާފައިވެއެވެ. اللَّه ގެ عهد އަކުން ނުވަތަ މީސްތަކުންގެ عهد އަކުން (ރައްކާތެރިކަން ލިބިގެންފުމުން) މެނުވީއެވެ. އަދި، اللَّه ގެ ކޯފާއާއިގެން އެއުރެން އެނބުރި އަޔެވެ. އަދި، مسكين ކަން އެއުރެންގެ މައްޗަށް ލައްވާފައިވިއެވެ. އެއީ، އެއުރެން اللَّه ގެ آية ތަކަށް كافر ވެ އަދި، حق އަކާ ނުލައި، ނަބިއްޔުން قتل ކޮށް އުޅުނުކަމަށްޓަކައެވެ. އެއީ، އެއުރެން އުރެދުނުކަމަށްޓަކައެވެ. އަދި، އުރެދުމުގައި ހައްދުފަހަނަޅައިދާކަމުގައި އެއުރެން ވީކަމަށްޓަކައެވެ. (112)",'ނިކަމެތިކަމާއި ބަލިކަށިކަން ވަނީ އެބައިމީހުންނާ ގުޅިފައިވާ ކަމަކަށް ވެފައެވެ. ތިޔަބައިމީހުން އަމާންކަން ދީ ޢަހުދު ކަށަވަރުކޮށްދީފައިވާ، އެބައިމީހުންގެ ކާފިރު މަދަދުވެރީން އެބައިމީހުން ޙިމާޔަތް ކުރާ ޙާލަތުގައި މެނުވީއެވެ. މިތާގައި "އަލްޙަބްލު" ގެ މާނައަކީ އަމާންކަމުގެ ޢަހުދެވެ. އެބައިމީހުން އެނބުރި އައީ މާތް ﷲގެ ރުހިވޮޑިނުގަތުމާއި ކޯފާ ޙައްޤުވެގެންވާ ޙާލުގައެވެ. ﴿وَضُرِبَتْ عَلَيْهِمُ ٱلْمَسْكَنَةُ ۚ ذَٰلِكَ بِأَنَّهُمْ كَانُوا۟ يَكْفُرُونَ بِـَٔايَـٰتِ ٱللَّـهِ وَيَقْتُلُونَ ٱلْأَنۢبِيَآءَ بِغَيْرِ حَقٍّۢ ۚ ذَٰلِكَ بِمَا عَصَوا۟ وَّكَانُوا۟ يَعْتَدُونَ﴾ އަދި ނަފުސުގެ ފަޤީރުކަން އެބައިމީހުންނަށް ޖެހުނެވެ. ބައެއްގެ ވަށައިގެން ފޭލިގެއެއް ޖެހޭ ފަދައިން އެ ފަޤީރުކަން އެބައިމީހުން ވަށައިލިއެވެ. ފަހެ، ޔަހޫދީންނަކީ މީހުންގެ ލޭ ބޯ، އަދި މުދަލަށް އަޅުކަންކުރާ ބައެކެވެ. އެބައިމީހުންގެ އަތުގައި ކިތައްމެ ގިނަ މުދަލަކާއި ފައިސާއެއް ޖަމާ ވިޔަސް އެބައިމީހުންގެ ނަފުސުތައް އަބަދުވެސް ފަޤީރެވެ. މި ނިކަމެތިކަމާއި ބަލިކަށިކަން އެބައިމީހުންނަށް ޖެހުނީ، އެބައިމީހުން ﷲގެ އާޔަތްތަކަށް ކާފިރުވެ، އަނިޔާވެރިކަމާއެކު ނަބީބޭކަލުން ޤަތުލުކޮށް، ﷲ ގެ އަމުރުފުޅުތަކަށް ނުކިޔަމަންތެރިވެ އުރެދިފައި ވާތީއެވެ.'],["އެއުރެން، ހަމަހަމަވެގެނެއް ނުވެއެވެ. ފޮތުގެ أهل ވެރިންގެ ތެރެއިން ސީދާކަންމަތީ قائم ވެ ތިބޭ ބަޔަކުވެއެވެ. އެއުރެން ރޭގަނޑުގެ ވަގުތުތަކުގައި سجدة ކޮށް ނަމާދުކުރާ حال، اللَّه ބާވައިލެއްވި آية ތައް ކިޔަވަތެވެ. (113)","ނުބައި ޢަމަލާއި، ހުތުރު ކަންތައް ކުރުމުގައި ހުރިހާ އަހުލު ކިތާބީން އެއްވަރެއް ނޫނެވެ. އެބައިމީހުންގެ ތެރޭގައިވެސް މުއުމިނުންނާއި ކާފިރުން، ހެޔޮލަފާ މީހުންނާއި ނުބައިނުލަފާ މީހުން އެބަތިއްބެވެ. އެބައިމީހުންގެ ތެރެއިން ރޭގަނޑު އެބައިމީހުންގެ ނަމާދުގައި ޤުރްއާނުގެ އާޔަތްތައް ކިޔަވައި ދަމުނަމާދު ކުރާ، އަދި ﷲއަށް ކިޔަމަންކަން އަދާކުރުމުގެ ގޮތުން ގިނަގިނައިން ސަޖިދަކުރާ ބަޔަކު ވެސް ވެއެވެ. މި އާޔަތް ބާވައިލެއްވުނީ އަހުލު ކިތާބީންގެ (ޔަހޫދީންގެ އަޙްބާރުންނާއި، ނަޞާރާއިންގެ ޢިލްމުވެރީންގެ) ތެރެއިން އިސްލާމްވީ މީހުންނާ ބެހޭ ގޮތުންނެވެ."],["اللَّه އަށާއި، آخرة ދުވަހަށް އެއުރެން إيمان ވެތެވެ. އަދި، އެއުރެން ހެޔޮކަންތަކަށް أمر ކޮށް، ނުބައިކަންތައް ނަހީކުރެތެވެ. އަދި، ހެޔޮކަންތައް ކުރުމަށް އެއުރެން އަވަސްވެގަނެތެވެ. އެއުރެންވަނީ صالح ންގެ ތެރެއިންނެވެ. (114)","އެބައިމީހުން އެންމެ ފުރިހަމަ އަދި ޞައްޙަ ގޮތުގައި އެއްވެސް ޝައްކެއް ނެތި ﷲއަށާއި، އާޚިރަތް ދުވަހަށް އީމާންވެއެވެ. އެބައިމީހުން އެއްވެސް މުނާފިޤުކަމެއް، ދެއްކުންތެރިކަމެއް ނެތި މީސްތަކުންނަށް ހެޔޮ ކަންކަމަށް އަމުރުކޮށް، ނުބައި ކަންތައް ނަހީކުރެއެވެ. އަދި ހެޔޮ ޢަމަލުކުރުމުގައި އެކަކު އަނެކަކަށް ކުރި އަރައިދާން މަސައްކަތް ކުރެއެވެ. އެބައިމީހުން ހިމެނެނީ ޞާލިޙުންގެ ތެރޭގައެވެ."],["ހެޔޮކަމުގެ ތެރެއިން އެއުރެންކުރާ އެއްވެސްކަމެއް، ފަހެ، އެކަމެއްގެ ثواب ން އެއުރެން محروم ނުކުރައްވާހުށްޓެވެ. اللَّه އީ، تقوى ވެރިން މޮޅަށް ދެނެވޮޑިގެންވާ ރަސްކަލާނގެއެވެ. (115)","އެބައިމީހުން ކުރި ހެޔޮ ޢަމަލެއް މާތް ﷲގެ ޙަޟްރަތުގައި ގެއްލިގެން ނުދާނެއެވެ. އެހެނީ، މާތް ﷲ އެބައިމީހުންނާއި، އެބައިމީހުން ކުރާ ޢަމަލުތައް ރަނގަޅަށް ދެނެވޮޑިގެން ވެއެވެ. މިއީ، އެބައިމީހުންނަށް ގިނަވެގެންވާ ސަވާބު ހުރިކަމުގެ އުފާވެރިކަމުގެ ޚަބަރެކެވެ."],["ހަމަކަށަވަރުން، كافر ވި މީހުންނަކަށް އެއުރެންގެ މުދާތަކެއްވެސް އަދި، އެއުރެންގެ ދަރިންތަކެއްވެސް، އެއުރެންނަށްޓަކައި، اللَّه ގެ حضرة ން އެއްވެސް ކަމެއް ފުއްދައެއް ނުދޭނެތެވެ. އަދި، އެއުރެންނީ ނަރަކައިގެ أهل ވެރިންނެވެ. އެއުރެންނީ އެތާނގައި ދެމިތިބެނިވި ބަޔެކެވެ. (116)","ހެޔޮލަފާ މީހުންގެ ޙާލު ބަޔާންކުރެއްވުމަށް ފަހު މާތް ﷲ މިހާރު ބަޔާން ކުރައްވަނީ ނުބައިނުލަފާ ކާފިރުންގެ ވާހަކައެވެ. އެބައިމީހުންގެ ނިމުމުގެ ވާހަކައެވެ. މާނައީ: ހަމަކަށަވަރުން މާތް ﷲ ގެ އެއްކައުވަންތަކަމަށް އިންކާރުކޮށް، އެކަލާނގެ ރަސޫލުބޭކަލުން ދޮގުކުރި މީހުންނަށް އާޚިރަތް ދުވަހު އެބައިމީހުންގެ މުދަލާއި ދަރީންގެ ފަރާތުން ކުރާނެ އެއްވެސް ފައިދާއެއް ނެތެވެ. އަދި ﷲ ގެ ޢަޛާބުން ވެސް ސަލާމަތް ކޮށެއް ނުދެވޭނެއެވެ. އެބައިމީހުންނީ އަބަދުގެ އަބަދަށް ނަރަކައިގައި ދެމި ތިބޭނޭ މީހުންނެވެ. މިއާޔަތަކީ ﷲ ފިޔަވައި އެހެންތަކެއްޗަށް އަޅުކަން ކުރާ މީހުންނާއި، އަހުލުކިތާބީން ހިމެނޭހެން ހުރިހާ ކާފިރުންނަށް ޢާއްމު އާޔަތެކެވެ. ފަހެ، އެބައިމީހުންނީ މުދަލާއި ކުދީން ގިނަ ކަމުގެ މައްޗަށް ފަޚުރުވެރިވާ ބައެކެވެ. އަދި އެބައިމީހުން ބުނަމުން ދިޔައީ މިފަދައިންނެވެ. ﴿وَقَالُوا۟ نَحْنُ أَكْثَرُ أَمْوَٰلًا وَأَوْلَـٰدًا وَمَا نَحْنُ بِمُعَذَّبِينَ﴾ (އަހަރުމެންގެ މުދަލާއި ދަރީން މާ ގިނައެވެ. އަހަރުމެންނީ ޢަޛާބު ލިބޭނޭ ބަޔަކު ކަމުގައި ނުވެއެވެ.) އެހެންކަމުން، މުދަލާއި ދަރީން ގިނަވުމުން ކުރާނެ ފައިދާއެއް ނެތްކަން މާތް ﷲ އެބައިމީހުންނަށް ބަޔާންކޮށްދެއްވީއެވެ."],["މި ދުނިޔޭގެ حياة ގައި، އެއުރެން (އެބަހީ: كافر ވި މީހުން) ހޭދަކުރާ އެއްޗެއްގެ مثال އަކީ، އެ ވައިރޯޅީގައި ގަދަ ފިނިކަމެއް (ނުވަތަ ގަދަ ހޫނުކަމެއް) ވާ، ވައިރޯޅިއެއް، އެއުރެންގެ އަމިއްލަ نفس ތަކަށް އަނިޔާކުޅަ ބަޔެއްގެ ދަނޑަށްޖެހި، އެ ދަނޑު ހަލާކުކޮށްލި ވައިރޯޅީގެ މިސާލެވެ. اللَّه، އެއުރެންނަކަށް އަނިޔާއެއް ނުކުރައްވަތެވެ. އެހެނެއްކަމަކު، އެއުރެންގެ އަމިއްލަ نفس ތަކަށް، އެއުރެން އަނިޔާކުރަނީއެވެ. (117)","އެބައިމީހުންގެ ހެޔޮ ޢަމަލުތަކާއި، މީސްތަކުންގެ ސަނާއާއި ތައުރީފު ލިބިގަތުމަށާއި، މަޝްހޫރުކަން ހޯދުމަށް އެބައިމީހުން ހޭދަކުރި މުދަލުގެ މިސާލަކީ، ދަނޑުބިމުގައި ގޮވާންކޮށް އެ ދަނޑު ހެއްދުމަށް ވަރުބަލިކަމާއެކު މަސައްކަތް ކުރި ބައެއްގެ މިސާލެވެ. އެދަނޑުގެ ގޮވާން ފައްކާވި ތަނާ، މާތް ﷲ އެ ދަނޑަށް ގަދަ ފިނީގެ ޠޫފާނެއް ފޮނުއްވިއެވެ. އަދި ދަނޑުގެ ގޮވާން އެއްކޮށް ހަލާކުވެގެން ދިޔައެވެ. ހަމަ މިދަނޑު ހަލާކުވެގެން ދިޔަ ފަދައިން މާތް ﷲ ކާފިރުންގެ ހުރިހާ ހެޔޮ ޢަމަލެއް މުޅީން ނެތިކޮށްލައްވައެވެ. ﴿وَمَا ظَلَمَهُمُ ٱللَّهُ وَلَـٰكِنْ أَنفُسَهُمْ يَظْلِمُونَ﴾ އެބައިމީހުންގެ ދަނޑުތައް ހަލާކު ކުރައްވައި، އަދި ހޭދަތައް ބޭކާރު ކުރައްވައިގެން މާތް ﷲއެބައިމީހުންނަށް އަނިޔާވެރިވެވޮޑިއެއް ނުގަންނަވައެވެ. އެކަމަކު، ޢަޛާބު ޙައްޤުވާ ފަދަ ޢަމަލުކޮށްގެން އެބައިމީހުން އަމިއްލަ ނަފުސަށް އަނިޔާވެރިވީއެވެ."],["އޭ إيمان ވެއްޖެ މީސްތަކުންނޭވެ! ތިޔަބައިމީހުން ނޫން މީހުންގެ ތެރެއިން ގާތް އެކުވެރިން ތިޔަބައިމީހުން ނުހޯދާށެވެ! (އެހެނީ) ތިޔަބައިމީހުންގެ ކަންތައް فساد ކުރުމުގައި، އެއުރެން ދުލެއް ނުދޭނެއެވެ. އެއުރެން އެދެނީ، ތިޔަބައިމީހުންނަށް ދަތިވެ އުނދަގޫވުމެވެ. ހަމަކަށަވަރުން، އެއުރެންގެ އަނގައިން ފާޅުވީ ރުޅިވެރިކަމެވެ. އަދި، އެއުރެންގެ ހިތްތަކުގައި ފޮރުވިފައިވާ ކަންތައް މާބޮޑެވެ. ހަމަކަށަވަރުން، ތިމަންރަސްކަލާނގެ ތިޔަބައިމީހުންނަށްޓަކައި، آية ތައް ބަޔާންކޮށް ދެއްވީމެވެ. ތިޔަބައިމީހުން ވިސްނާ ބަޔަކުކަމުގައި ވީނަމައެވެ. (118)",'އޭ އީމާންވެއްޖެ މީސްތަކުންނޭވެ! ރައްޓެހިންނާއި އެކުވެރީންގެ ގޮތުގައި ބަލައި، ގާތްކަން ބާއްވައި ސިއްރުތައް ބުނެދީ، މުއުމިނުން ފިޔަވައި ރައްޓެހީންގެ ގޮތުގައި ބަލައިގަނެ، ތިޔަބައިމީހުން މުނާފިޤުންނީ އެންމެ ގާތް އެކުވެރިން ކަމުގައި ނަހަދާށެވެ. މިތާނގައި އެބައިމީހުން "ހެދުމުގެ އެތެރޭ ބަތާނަ" ފަދައިން ސިފަކުރައްވައިފައިވަނީ ހުރިހާ ސިއްރު އެނގޭ ބަޔަކަށް ވާތީއެވެ. ﴿لَا يَأْلُونَكُمْ خَبَالًا﴾ ތިޔަބައިމީހުންނަށް ގެއްލުންދީ، ފަސާދަކުރުމަށް އެބައިމީހުން ފަސްނުޖެހޭނެއެވެ. ﴿وَدُّوا۟ مَا عَنِتُّمْ﴾ ތިޔަބައިމީހުންނަށް ދައްޗާއި އުނދަގޫ ކުރިމަތިވެ ދަތި ޙާލުގައި އުޅުމަށް އެބައިމީހުން އެދެއެވެ. ﴿قَدْ بَدَتِ ٱلْبَغْضَآءُ مِنْ أَفْوَٰهِهِمْ وَمَا تُخْفِى صُدُورُهُمْ أَكْبَرُ ۚ قَدْ بَيَّنَّا لَكُمُ ٱلْءَايَـٰتِ ۖ إِن كُنتُمْ تَعْقِلُونَ﴾ އެބައިމީހުންގެ ދުލުން، އެބައިމީހުން ތިޔަބައިމީހުންނަށް ކުރާ ނަފްރަތާއި، އަންނަ ރުޅި ކޮންމެވެސް ވަރަކަށް ހާމަވެއެވެ. އެބައިމީހުންގެ ހިތުގައި ފޮރުވިފައިވާ ނަފްރަތާއި ރުޅިވެރިކަން މާ ބޮޑެވެ. ތިޔަބައިމީހުން ދުޝްމަނުންނާ މެދު ޢަމަލުތައް ބަހައްޓަންވީ ގޮތް ތިމަންރަސްކަލާނގެ ވަނީ ބަޔާންކޮށްދެއްވައިފައެވެ. ތިޔަބައިމީހުންނީ ބުއްދިވެރީން ކަމުގައި ވާނަމަ، އެބައިމީހުންނީ ގާތް އެކުވެރީން ކަމުގައި ނުބަލާށެވެ.'],["ތިޔަބައިމީހުން، އެއުރެންދެކެ ތިޔަ ލޯބިވަނީއެވެ. ތިޔަބައިމީހުން، ހުރިހައި ފޮތަކަށް إيمان ވެގެން ތިބޭއިރުވެސް، އެއުރެން ތިޔަބައިމީހުންދެކެ ލޯތްބެއް ނުވެތެވެ. އަދި، އެއުރެން ތިޔަބައިމީހުންނާ ބައްދަލުވެއްޖެ ހިނދަކު، ތިމަންމެން إيمان ވެއްޖައީމުއޭ ބުނެތެވެ. އަދި، އެއުރެން އެކަހެރިވެއްޖެނަމަ، ތިޔަބައިމީހުންދެކެ އަންނަ ރުޅިން އިނގިލިކުރިތަކުގައި ދައިގަނެތެވެ. ކަލޭގެފާނު ވިދާޅުވާށެވެ! ތިޔަބައިމީހުން ރުޅިއައިސްގެން މަރުވާށެވެ! ހަމަކަށަވަރުން، اللَّه އީ، ހިތްތަކުގައިވާހާ ކަމެއް މޮޅަށް ދެނެވޮޑިގެންވާ ރަސްކަލާނގެއެވެ. (119)","މުއުމިނުންނޭވެ! އެބައިމީހުންނާ ގާތް ކަމާއި ރައްޓެހިކަން ބާއްވައިގެން ތިޔަ ކުރަނީ ގޯސްކަމެކެވެ. ތިޔަބައިމީހުން އެމީހުން ދެކެ ލޯބިވާއިރު، އެބައިމީހުން ތިޔަބައިމީހުން ދެކެ ލޯތްބެއް ނުވެއެވެ. ތިޔަބައިމީހުން އެބައިމީހުންނަށް ހެވާއި ލާބަ ލިބުމަށް އެދޭއިރު އެބައިމީހުން ތިޔަބައިމީހުންނަށް ކުރިމަތިވުމަށް އެދެނީ ގެއްލުމެވެ. ތިޔަބައިމީހުން މާތް ﷲބާވައިލެއްވި ހުރިހާ ފޮތަކަށް އީމާންވާއިރު އެބައިމީހުން ތިޔަބައިމީހުންގެ ދީނަށާއި ޤުރްއާނަށް އީމާންނުވެއެވެ. އެބައިމީހުންނަށް ތިޔަބައިމީހުން ފެނުމުން ކުރިމަތީގައި މަކަރުވެރިކަމާއި މުނާފިޤުކަމުން އީމާންކަން ފާޅުކުރެއެވެ. ﴿وَإِذَا خَلَوْا۟ عَضُّوا۟ عَلَيْكُمُ ٱلْأَنَامِلَ مِنَ ٱلْغَيْظِ ۚ قُلْ مُوتُوا۟ بِغَيْظِكُمْ ۗ إِنَّ ٱللَّهَ عَلِيمٌۢ بِذَاتِ ٱلصُّدُورِ﴾ އެބައިމީހުން ވަކިވެ، ތިޔަބައިމީހުންގެ މީހުން އެބައިމީހުންގެ މަޖިލީހުން ހުސްވުމުން އެބައިމީހުންގެ ހިތުގައި ފޮރުވިފައިވާ ނަފްރަތާއި ރުޅިވެރިކަން ފާޅުކުރެއެވެ. އަދި ތިޔަބައިމީހުންގެ ދީން ގޯސް ކަމަށް ވާހަކަ ދައްކައެވެ. ތިޔަބައިމީހުން ދެކެ އަންނަ ރުޅީގެ ގަދަކަމުން އިނގިލީގައި ދަތް އަޅައެވެ. މިތަނުގައި އިނގިލީގައި ދަތްއަޅާ ވާހަކަ ގެންނަވައިފައި މިވަނީ އެބައިމީހުން އަންނަ ރުޅިއާއި ކުރާ ނަފްރަތުގެ ގަދަކަން ހާމަކުރެއްވުމަށެވެ. އޭ ރަސޫލާ ﷺ އެވެ. އެބައިމީހުންނަށް ވިދާޅުވާށެވެ. މާތް ﷲ ތިޔަބައިމީހުން މަރުވާންދެން ތިޔަބައިމީހުންގެ ރުޅި ދަމަހައްޓަވާށިއެވެ. މިއީ އެބައިމީހުން ފަނާވެ ނެތިދިއުމަށް އެދި ކުރެއްވި ދުޢާއެކެވެ. މުނާފިޤުންގެ ކަންތަކާ މެދު ޢަޖާއިބު ވާންޖެހޭ ކަމަކީ އެބައިމީހުންނަށް ދެ މޫނާއި ދެ ދޫ ވުމެވެ. މުއުމިނުން ފެނުމުން އެބައިމީހުންގެ ކުރިމަތީގައި އީމާންކަން ފާޅުކުރެއެވެ. މަކަރުވެރިކަމާއި މުނާފިޤު ކަމުންނެވެ. އަދި އެބައިމީހުންގެ މަޖިލިސްތަކުން މުއުމިނުން ހުސްވުމުން އެބައިމީހުންގެ ހިތުގައި އޮތް ރުޅިވެރިކަމާއި ޢަދާވާތްތެރިކަން ފާޅުކުރެއެވެ. މާތް ﷲ ޤުރްއާނުގައި އެބައިމީހުންނާ މެދު ރައްކާތެރިވުމަށް އިންޒާރުދެއްވީ އެހެންވެއެވެ. އަންނަނިވި އާޔަތުގައި މާތް ﷲ ވަނީ އެބައިމީހުންގެ ޙާލު އިތުރަށް ބަޔާންކުރައްވައިފައެވެ."],["ތިޔަބައިމީހުންނަށް ހެޔޮގޮތެއް ދިމާވެއްޖެނަމަ، އެކަން އެއުރެންނަށް ހިތާމައަކަށްވެއެވެ. އަދި، ތިޔަބައިމީހުންނަށް ދެރަކަމެއް އައިސް ޖެހިއްޖެނަމަ އެކަމަށް އެއުރެން އުފާކުރެތެވެ. އަދި، ތިޔަބައިމީހުން ކެތްކޮށް تقوى ވެރިވާނަމަ، (އެބަހީ: ބިރުވެތިވެ ރައްކާތެރިވާނަމަ) އެއުރެންގެ މަކަރުވެރިކަމަކުން ތިޔަބައިމީހުންނަކަށް އެއްވެސް ގެއްލުމެއް ނުދެވޭނެއެވެ. ހަމަކަށަވަރުން، اللَّه އީ، އެއުރެންކުރާ عمل ތައް ފުރިހަމަޔަށް ދެނެވޮޑިގެންވާ ރަސްކަލާނގެއެވެ. (120)","ތިޔަބައިމީހުންނަށް ފާގަތިކަމެއް، ތަނަވަސްކަމެއް، ނަޞްރެއް ނުވަތަ ޣަނީމާ އެއް ލިބުނަސް އެކަމާ އެބައިމީހުން ދެރަވެ، ކަންބޮޑުވެއެވެ. އަދި ތިޔަބައިމީހުންނަށް ދަތިކަމެއް ލިބިއްޖެއްޔާ ނުވަތަ ހަނގުރާމައަކުން ތިޔަބައިމީހުން ބަލިވެއްޖެއްޔާ އެބައިމީހުން އެކަމާ އުފާވެ، އުފާފާޅުކުރެއެވެ. ތިޔަބައިމީހުން އެބައިމީހުންގެ ދުއްތުރާތަކަށް ކެތްކޮށް، މާތް ﷲ އަށް ބިރުވެތިވެ، އެބައިމީހުންނާ ރަޙްމަތްތެރިކަން ބޭއްވުމުން ދުރުހެލިވިޔަސް، އެބައިމީހުންގެ މަކަރުވެރި ރޭވުމުން ތިޔަބައިމީހުންނަށް ލިބޭނެ ގެއްލުމެއް ނެތެވެ. އެބައިމީހުން ތިޔަބައިމީހުންނާ ދެކޮޅަށް ރާވާ މަކަރުވެރި ރޭވުންތައް މާތް ﷲ މޮޅަށް ދެނެވޮޑިގެން ވެއެވެ. އެކަލާނގެ އެބައިމީހުންގެ ރޭވުންތަކުން ތިޔަބައިމީހުން ސަލާމަތް ކުރައްވާނެއެވެ."],["(أُحد ހަނގުރާމައިގެ ދުވަހު) ހަނގުރާމައިގެ مركز ތަކަށް مؤمن ން ހަމަޖައްސަވައި ތައްޔާރުކުރެއްވުމަށްޓަކައި، ކަލޭގެފާނުންގެ أهل ވެރިންގެ ތެރެއިން ނުކުމެވަޑައިގެންނެވިހިނދު، (ހަނދުމަ ކުރައްވާށެވެ!) اللَّه އީ، މޮޅަށް އައްސަވާވޮޑިގެންވާ، މޮޅަށް ދެނެވޮޑިގެންވާ ރަސްކަލާނގެއެވެ. (121)","(أُحد ހަނގުރާމައިގެ ދުވަހު) ހަނގުރާމައިގެ مركز ތަކަށް مؤمن ން ހަމަޖައްސަވައި ތައްޔާރުކުރެއްވުމަށްޓަކައި، ކަލޭގެފާނުންގެ أهل ވެރިންގެ ތެރެއިން ނުކުމެވަޑައިގެންނެވިހިނދު، (ހަނދުމަ ކުރައްވާށެވެ!) اللَّه އީ، މޮޅަށް އައްސަވާވޮޑިގެންވާ، މޮޅަށް ދެނެވޮޑިގެންވާ ރަސްކަލާނގެއެވެ. (121)"],["(އެއީ) ތިޔަބައިމީހުންގެ ތެރެއިން ދެބަޔަކު ފިނޑިވެ، ހިތްވަރު އެލުނުހިނދެވެ. اللَّه އީ، އެ ދެބައިމީހުން ރައްކާތެރިކުރައްވައި نصر ދެއްވާ ރަސްކަލާނގެއެވެ. ހަމައެކަނި اللَّه އަށް مؤمن ން وكيل ކުރާހުށިކަމެވެ! (122)","(އެއީ) ތިޔަބައިމީހުންގެ ތެރެއިން ދެބަޔަކު ފިނޑިވެ، ހިތްވަރު އެލުނުހިނދެވެ. اللَّه އީ، އެ ދެބައިމީހުން ރައްކާތެރިކުރައްވައި نصر ދެއްވާ ރަސްކަލާނގެއެވެ. ހަމައެކަނި اللَّه އަށް مؤمن ން وكيل ކުރާހުށިކަމެވެ! (122)"],["ހަމަކަށަވަރުން، ތިޔަބައިމީހުން ނިކަމެތީން ކަމުގައިވަނިކޮށް، بدر ހަނގުރާމައިގައި اللَّه، ތިޔަބައިމީހުންނަށް نصر ދެއްވިއެވެ. ފަހެ، ތިޔަބައިމީހުން اللَّه އަށް تقوى ވެރިވާށެވެ! (އެއީ) ތިޔަބައިމީހުން شكر ވެރި ވުމަށްޓަކައެވެ. (123)","އޭ މުއުމިނުންނޭވެ! ބަދުރު ހަނގުރާމައިގެ ދުވަހު ތިޔަބައިމީހުންގެ މީހުންނާއި ހަތިޔާރު މަދު އިރުވެސް، ތިޔަބައިމީހުންނަށް ނަޞްރު ދެއްވައި، ތިޔަބައިމީހުންނަށް ދެއްވި މަތިވެރި ނިޢުމަތް ހަނދުމަކުރާށެވެ. އެއީ، ނަޞްރަކީ މާތް ﷲ ދެއްވާ އެއްޗެއް ކަމާއި، ޢަދަދު ގިނަވެގެން ލިބޭ އެއްޗެއް ނޫންކަން ތިޔަބައިމީހުން ދެނެގަތުމަށްޓަކައެވެ. އެހެންކަމުން، މާތް ﷲ ތިޔަބައިމީހުންނަށް ދެއްވި ނަޞްރަށް އެކަލާނގެއަށް ޝުކުރު ކުރާށެވެ. ﴿وَأَنتُمْ أَذِلَّةٌ﴾ މިބަސްފުޅުގެ މުރާދަކީ ޢަދަދު މަދުވުމެވެ. އަދި ޙާލު ނިކަމެތިވުމެވެ. ފަހެ، ބަދުރު ހަނގުރާމައިގައި މުސްލިމުންގެ ޢަދަދަކީ ތިންސަތޭކަ ފަނަރައެވެ. މުޝްރިކުންގެ ގާތްގަނޑަކަށް އެއްހާސް މީހުން ތިއްބެވެ. މުސްލިމުންގެ ޢަދަދާއި ހަތިޔާރު މަދުކަމާ އެކުވެސް އެބައިމީހުންނަށް ނަޞްރު ލިބުނެވެ."],["(އެއީ) ކަލޭގެފާނު مؤمن ންނަށް ވިދާޅުވިހިނދުގައެވެ. ބާވައިލައްވާފައިވާ ملائكة ންގެ ތެރެއިން، ތިންހާހުން ތިޔަބައިމީހުންގެ ވެރިރަސްކަލާނގެ ތިޔަބައިމީހުންނަށް مدد ދެއްވުން ތިޔަބައިމީހުންނަކަށް ނުފުދޭހެއްޔެވެ؟ (124)","ކަލޭގެފާނު އަޞްޙާބުބޭކަލުންނަށް ވިދާޅުވި ހިނދެވެ. ތިޔަބައިމީހުންގެ ވެރިރަސްކަލާނގެ މަދަދުގެ ގޮތުގައި ތިންހާސް މަލާއިކަތުން ފޮނުއްވުމުން ތިޔަބައިމީހުންނަށް ނުފުދޭނެ ހެއްޔެވެ؟"],["ނޫނެކެވެ! (ފުދޭނެއެވެ.) ތިޔަބައިމީހުން ކެތްތެރިވެ (اللَّه އަށް) ބިރުވެތިވެ ރައްކާތެރިވާނަމަ، އަދި ތިޔަބައިމީހުންނާ ހަމަޔަށް އެއުރެން (އެބަހީ: مشرك ން) ހަމަ ކުއްލިޔަކަށް އަންނަނަމަ، ފާހަގަކުރައްވާފައިވާ ފަސްހާސް ملائكة ން (ފޮނުއްވައިގެން) ތިޔަބައިމީހުންގެ ވެރިރަސްކަލާނގެ ތިޔަބައިމީހުންނަށް مد د ދެއްވާނެތެވެ. (125)","بلى އަކީ ވަޢުދު ފުއްދެވިކަން ހާމަކުރެއްވުމަށް ބޭނުންކުރެއްވި ބަހެކެވެ. މާނައަކީ އަދި ކިއެއްތަ، ތިޔަބައިމީހުންނަށް ފުދޭނެއެވެ. ތިޔަބައިމީހުން ހަނގުރާމައިގެ މައިދާނުގައި ސާބިތުވެތިބެ، މާތް ﷲއަށް ބިރުވެތިވެ ތިބެ، އެކަލާނގެއަށް ކިޔަމަންތެރިކަން އަދާކޮށްފިއްޔާ ހަނގުރާމައިގެ ތަމްރީނު ލިބިވަޑައިގެންފައިވާ ފަސްހާސް މަލާއިކަތުން ފޮނުއްވައި އެކަލާނގެ ތިޔަބައިމީހުންނަށް ނަޞްރުދެއްވާނެއެވެ."],["އަދި، ތިޔަބައިމީހުންނަށް (نصر ލިބޭނެކަމުގެ) އުފާވެރި خبر އެއް ކަމުގައްޔާއި، އަދި އެކަމުގެ ސަބަބުން ތިޔަބައިމީހުންގެ ހިތްތައް ހަމަޖެހުމަށްޓަކައި މެނުވީ، اللَّه އެކަންތަކެއް ނުލައްވަތެވެ. (އެބަހީ: ملائكة ން ފޮނުއްވައިގެން مدد ދެއްވުން ނުލައްވަތެވެ.) عزيز ވަންތަ، حكيم ވަންތަ، اللَّه ގެ حضرة ން މެނުވީ، نصر ލިބުމެއް ނުވެއެވެ. (126)","މަލާއިކަތުން ފޮނުއްވައި ނަޞްރުދެއްވުން އެއީ ތިޔަބައިމީހުންނަށް ދެއްވި އުފާވެރިކަމުގެ ޚަބަރެއް ކަމުގައި މެނުވީ ނުވެއެވެ. ތިޔަބައިމީހުން އީމާންކަން މަތީ އިތުރަށް ސާބިތުވުމަށް ޓަކައެވެ. ތިޔަބައިމީހުންގެ ދުޝްމަނުން ދެކެ ތިޔަބައިމީހުން ބިރު ނުގަންނާށެވެ. އަދި ނަޞްރު ލިބެނީ ލަޝްކަރުގެ ޢަދަދު ގިނަވެ، ހަތިޔާރު ގިނަވުމުން ކަމަށް ތިޔަބައިމީހުން ހީ ނުކުރާށެވެ. ނަޞްރަކީ ހަމައެކަނި ﷲގެ ޙަޟްރަތުން ލިބޭ އެއްޗެކެވެ. މަލާއިކަތުން ނުވަތަ އެހެން ބައެއްގެ ފަރާތަކުން ނޫނެވެ."],["(އެއީ) كافر ވި މީހުންގެ ތެރެއިން ބަޔަކު، ނެތިކުރެއްވުމަށްޓަކައެވެ. ނުވަތަ، އެއުރެން ބަލިކުރައްވައި ނިކަމެތި ކުރެއްވުމަށްޓަކައެވެ. ފަހެ، (އެހިނދު) އެއުރެން ބޭނުންކަންތައް ނުވެ ހިތާމަކުރާ حال އެނބުރި ހިނގައިދެތެވެ. (127)","މާތް ﷲ މިގޮތަށް ތަދްބީރު ކުރެއްވީ، އެކާފިރުންގެ ތެރެއިން ބަޔަކު ޤަތުލުވެ، ހައްޔަރުވެ އެމީހުން ނެތިދާގޮތް ހެއްދެވުމަށެވެ. އަދި ޝިރުކުގެ ތަނބުތަކުގެ ތެރެއިން ތަނބެއް މުގުރައިލެއްވުމަށެވެ. އަދި އެބައިމީހުން ނިކަމެތިކުރެއްވުމަށެވެ. އޭރުން އެބައިމީހުން ނިކަމެތިވެ މާޔޫސްވެފައިވާ ހާލު އެނބުރި ހިނގައިދާނެއެވެ. މާތް ﷲ ވަނީ މިކަން މިގޮތަށް ކުރައްވައިފައެވެ. އެހެނީ ބަދުރު ހަނގުރާމައިގައި ކުފުރުގެ ބޮޑުންގެ ތެރެއިން ހަތްދިހަ މީހުން ޤަތުލުވިއެވެ. އަދި ހަތްދިހަ މީހުން ހައްޔަރުވިއެވެ. ބާކީ ތިބި މީހުން ނިކަމެތިވެގެންވާ ޙާލު އެނބުރިދިޔައީއެވެ."],["(އެއުރެންގެ) ކަންތަކުގެ ތެރެއިން އެއްވެސްކަމެއް، ކަލޭގެފާނަކަށް މިލްކުވެގެނެއް ނުވެއެވެ. (އެކަންއޮތީ ހަމައެކަނި اللَّه އަށެވެ.) އެކަލާނގެ (އިރާދަކުރައްވާނަމަ) އެއުރެންގެ މައްޗަށް، توبة ލައްވައިފާނެތެވެ. ނުވަތަ، އެއުރެންނަށް عذاب ދެއްވައިފާނެތެވެ. ފަހެ، ހަމަކަށަވަރުން، އެއުރެންނީ އަނިޔާވެރިންނެވެ. (128)",'﴿لَيْسَ لَكَ مِنَ ٱلْأَمْرِ شَىْءٌ أَوْ يَتُوبَ عَلَيْهِمْ أَوْ يُعَذِّبَهُمْ فَإِنَّهُمْ ظَـٰلِمُونَ﴾ ރަސޫލުﷲ ﷺ ގެ މެދުދަތްޕުޅެއް ބިންދައިގެން ގޮސް، އިތުރު އެކަލޭގެފާނުގެ މޫނުފުޅު ފަޅައިގެން ދިއުމުން އެކަލޭގެފާނު ޙަދީޘުކުރެއްވިއެވެ. ‏"‏ كَيْفَ يُفْلِحُ قَوْمٌ شَجُّوا نَبِيَّهُمْ وَكَسَرُوا رَبَاعِيَتَهُ وَهُوَ يَدْعُوهُمْ إِلَى اللَّهِ ‏" (صحيح مسلم، كتاب الجهاد والسير، باب غزوة أحد) (އެބައިމީހުންގެ ނަބިއްޔާ އެބައިމީހުންނަށް އިސްލާމްދީނަށް ގޮވައިލައްވަނިކޮށް، އެކަލޭގެފާނުގެ އިސްތަށިފުޅު ފަޅައިލައި، ދަތްޕުޅު ބިންދާލި ބަޔަކު ދިންނަވާނީ ކިހިނެއް ހެއްޔެވެ؟) (ޞަޙީޙު މުސްލިމް، ޙަދީޘު: 1791) ދެން މިއާޔަތް ބާވައިލެއްވިއެވެ. އޭ މުޙައްމަދު ﷺ އެވެ. އެބައިމީހުންގެ އެއްވެސް ކަމެއް ކަލޭގެފާނަކަށް ނެތެވެ. ކަލޭގެފާނަކަށް އެބައިމީހުން އިސްލާމްވުމަކަށް މަޖްބޫރެއް ނުކުރެއްވޭނެއެވެ. އެބައިމީހުންގެ ތައުބާ ޤަބޫލެއް ނުކުރެއްވޭނެއެވެ. އަދި އެބައިމީހުންނަށް ޢަޛާބެއްވެސް ނުދެއްވޭނެއެވެ. އެހެނީ ހުރިހާ ކަމެއް ވަނީ މާތް ﷲ ގެ ޤުދްރަތްތެރި ކަމުންނެވެ. އެކަލާނގެ އިރާދަކުރައްވައިފިއްޔާ އެބައިމީހުންނަށް ތައުބާވުމުގެ ތައުފީޤު ދެއްވައިފާނެއެވެ. ނުވަތަ އެބައިމީހުން ގޮތްދޫނުކޮށް ކާފިރުކަންމަތީ ތިބެއްޖެއްޔާ އެބައިމީހުންނަށް ޢަޛާބުދެއްވައިފާނެއެވެ. އޭރުން އެބައިމީހުންނީ ޢަޛާބު ޙައްޤުވާ އަނިޔާވެރި ނުކިޔަމަންތެރީންނެވެ.'],["އުޑުތަކާއި، ބިމުގައި ވާހާ އެއްޗެއް މިލްކުވެގެންވަނީ، اللَّه އަށެވެ. އެކަލާނގެ އިރާދަކުރައްވާ މީހަކަށް ފާފަފުއްސަވަތެވެ. އަދި، އެކަލާނގެ އިރާދަކުރައްވާ މީހަކަށް عذاب ދެއްވަތެވެ. اللَّه އީ، ގިނަގިނައިން ފާފަފުއްސަވާ، رحيم ވަންތަ ރަސްކަލާނގެއެވެ. (129)","އުޑުތަކާއި ބިމުގައި ވާހާ ހުރިހާ އެއްޗެއް ވަނީ މާތް ﷲ އަށެވެ. އެތަކެތި މިލްކުވެގެންވަނީ އެކަލާނގެއަށެވެ. ހެއްދެވީ އެކަލާނގެއެވެ. އެތަކެތީގެ ހުރިހާ ކަމެއް ނިންމަވައި ކަނޑައަޅުއްވަނީ އެކަލާނގެއެވެ. އެކަލާނގެ އިރާދަކުރައްވާ ކަމެއް ކުރައްވައެވެ. އިރާދަކުރައްވާ ގޮތަކަށް ކަންކަން ނިންމަވައެވެ. އެކަމަށް ހުރަސް އެޅޭނޭ އެއްވެސް ފަރާތެއް ނުވެއެވެ. އެކަލާނގެ އިރާދަ ކުރައްވާ ފަރާތެއްގެ ފާފަ ފުއްސަވައެވެ. އިރާދަކުރައްވާ ފަރާތަކަށް ޢަޛާބުދެއްވައެވެ. މާތް ﷲއީ ފަޟްލު ވަންތަ، ރަޙީމުވަންތަ ރަސްކަލާނގެއެވެ."],["އޭ إيمان ވެއްޖެ މީސްތަކުންނޭވެ! ގިނަގުނަވެގެންވާ ގުނަތަކެއްގެ ގޮތުގައި ތިޔަބައިމީހުން رِبا ނުކާށެވެ! އަދި، ތިޔަބައިމީހުން اللَّه އަށް تقوى ވެރިވާށެވެ! އެއީ، ތިޔަބައިމީހުން ދިންނަވައި نصيب ލިބުމަށްޓަކައެވެ. (ނޯޓު: މި آية ގައި ގިނަގުނަވެގެންވާ ގުނަތަކެއްގެ ގޮތުގައި رِبا ނުކެއުމަށް އެންގެވުމަކުން، އެނޫންގޮތެއްގައި رِبا ކެއުން ހުއްދައެއް ނުވެއެވެ.) (130)","އެބައިމީހުންނަށް މާތް ﷲ އީމާންކަމުގެ ސިފައިން މުޚާޠަބުކުރެއްވީ ޝަރަފާއި މާތްކަން ދެއްވުމަށެވެ. އެބައިމީހުން އެކަމުގެ އަހުލުވެރީންނަށް ވާތީއެވެ. ތިޔަބައިމީހުން ޖާހިލިއްޔަ ޒަމާނުގައި ހަދަމުން އައިފަދައިން އަނިޔާވެރިގޮތުގައި ރިބާގެ މުޢާމަލާތް ނުކުރާށެވެ. ތިޔަބައިމީހުންނަށް ނަހީކުރައްވާ ކަންތަކާ ދުރުވެ މާތް ﷲގެ ޢަޛާބަށް ބިރުވެތިވާށެވެ. ބާއްޖަވެރިކަން ލިބޭނީ އޭރުންނެވެ. ޖާހިލިއްޔަ ޒަމާނުގައި މީހަކަށް މީހަކު ސަތޭކަ ދޭން ހުރެ ދަރަނި އަދާކުރަން ޖެހޭ ދުވަސް އައުމުން އޭނާއަށް ދަރަނި އަދާނުކުރެވިއްޖެނަމަ، ދަރަނި ދިންމީހާ ދަރަނި ނަގައިފައިވާ މީހާއަށް ބުނާނެއެވެ. އަހަރެންނަށް ދޭންވާ ފައިސާ އިތުރުކުރާށެވެ. އޭރުން އަހަރެން ދައްކާން ޖެހޭ މުއްދަތު އިތުރު ކޮށްދޭނަމެވެ. އޭރުން ސަތޭކަ ދުއިސައްތައަށް ވެސް ބަދަލުކޮށްފާނެއެވެ. ދެވަނަ ފަހަރަށް ދައްކާން ޖެހޭ ދުވަސް އައިސް ނުދެއްކުމުން އަނެއްކާ ފައިސާ އިތުރު ކުރަނީއެވެ. މިހެން ހަދަމުން ގޮސް ސަތޭކަ އޭގެ އެތައް ގުނައަކަށް ނުވަތަ އެތައް ހާހަކަށް ބަދަލުވެއެވެ. މިޒަމާނުގެ ބެންކު ވިޔަފާރީގައި الفائدة المركبة (ކޮމްޕައުންޑް އިންޓަރެސްޓް Compound Interest) އޭ ކިޔަނީ މިރިބާއަށެވެ. މިއާޔަތުގައި ދެ ގުނައަށް އިތުރު ކުރުން މަނާކުރެވިފައި އޮތުމުން އޭގެ މާނައަކީ އެއަށް ވުރެ ކުޑަ ނިސްބަތަކުން އިތުރު ކުރުން ހުއްދަވުމެއް ނޫނެވެ. އެކެއް އިންސައްތަ ނުވަތަ ދޭއް އިންސައްތަ ނެގިޔަސް ޙަރާމް ވާނެއެވެ. މިއާޔަތުގައި މިވަނީ އެ ޢަމަލުގެ ހުތުރުކަން ބޮޑު މިންވަރު ހާމަކުރައްވައިފައެވެ. އެކަލާނގެ ވަޙީކުރައްވާ ކަހަލައެވެ. ރިބާ ގުނަގުނައަށް އިތުރުކޮށް ނަގައިގެން މީސްތަކުންގެ ލޭ ބޯ ހިސާބަށް ތިޔަބައިމީހުންގެ ދަހިވެތިކަން ދިޔައީހެއްޔެވެ؟"],["އަދި، ނަރަކަޔަށް ތިޔަބައިމީހުން ބިރުވެތިވެ ރައްކާތެރިވާށެވެ! އެ ނަރަކަޔަކީ، كافر ންނަށްޓަކައި ތައްޔާރުކުރައްވާފައިވާ ތަނެކެވެ. (131)","މާތް ﷲ ޙަރާމްކުރައްވައިފައިވާ ކަންކަމަށް އަރައިގަންނަ ކޮންމެ ނުކިޔަމަންތެރި ކާފިރަކަށް މާތް ﷲ ތައްޔާރުކުރައްވައިފައިވާ ނަރަކައިން ތިޔަބައިމީހުން ރައްކާތެރިވާށެވެ. މިއާޔަތުގައި މިވަނީ ރިބާ ކާ މީހުން ކާފިރުކަމުގެ ތުންފަތް މަތީގައި ވާ ކަމަށް އިޝާރާތް ކުރައްވައިފައެވެ. މިޒަމާނުގައި ނުބައި މަގަށް ގޮވާލާ ބައެއް ޢިލްމުވެރީން ވަނީ 'ބޭންކް އިންޓަރެސްޓް' ހުއްދަކޮށް، މުދަލަށް ދަހިވެތިވެފައި ތިބި މީހުންގެ ކުރިމައްޗަށް ނަރަކައިގެ ދޮރެއް ހުޅުވައިދީފައެވެ. މިކަމުގެ ސަބަބުން އެބައިމީހުން ވަނީ މީސްތަކުންގެ ރުޅިވެރިކަމާއި މަލާމާތުގެ އިތުރުން ޖައްބާރުވަންތަ ރަސްކަލާނގެ ކޯފާ ލިބިގެންފައެވެ. މިއީ އޭގައި މާތް ﷲ ޙަރާމްކުރައްވައިފައިވާ ކަމެއް ޙަލާލުކުރުން ހިމެނޭ، މީގެ ކުރީން އެއްވެސް ބަޔަކަށް ކުރާން ކެރިފައި ނެތްވަރުގެ ކަމެކެވެ. މުޅި އިސްލާމީ އުއްމަތް ވަނީ ރިބާ ޙަރާމް ކަމަށް އެއްބަސްވެފައެވެ. މާތް ﷲ އަޅަމެންނަށް ރައްކާތެރިކަން ދެއްވާށި!"],["އަދި، اللَّه އަށާއި، رسول އާއަށް، ތިޔަބައިމީހުން ކިޔަމަންތެރިވާށެވެ! (އެއީ) ތިޔަބައިމީހުންނަށް رحمة ލެއްވުމަށްޓަކައެވެ. (132)","ގަދަ ކީރިތިވަންތަ ﷲގެ ރަޙްމަތް ލިބޭ ހެޔޮލަފާ މުއުމިނުންގެ ތެރެއިން ވުމަށް ޓަކައި ތިޔަބައިމީހުން މާތް ﷲގެ އަމުރަށާއި އެކަލާނގެ ރަސޫލާ ﷺ ގެ އަމުރަށް ކިޔަމަންތެރި ވާށެވެ. މާތް ﷲ ޙަރާމްކުރައްވައިފައިވާ ކަންތަކާ ދުރުވެ، އެކަލާނގެ ޙަލާލު ކުރައްވައިފައިވާ ކަންކަން ކޮށް. މާތް ﷲގެ ފާފަފުއްސެވުން ހޯދުމަށް ތިޔަބައިމީހުން އަވަސްވެގަންނާށެވެ."],["އަދި، ތިޔަބައިމީހުންގެ ވެރިރަސްކަލާނގެ حضرة ން ފާފަފުއްސެވުން ލިބިގަތުމަށާއި، އުޑުތަކާއި ބިންފަދަ ތަނަވަސްކަންހުރި ސުވަރުގެޔަށް ތިޔަބައިމީހުން އަވަސްވެގަންނާށެވެ! އެ ސުވަރުގެ ތައްޔާރު ކުރައްވާފައިވަނީ، تقوى ވެރިންނަށެވެ. (133)","އަދި މާތް ﷲ ތަޤްވާވެރީންނަށް ތައްޔާރުކުރައްވައިފައިވާ އުޑުތަކާއި ބިން ހައި ފުޅާ ސުވަރުގެ ލިބިގަތުމަށް އަވަސްވެގަންނާށެވެ. ދެން މާތް ﷲ މިވަނީ މިސުވަރުގެ ކާމިޔާބު ކުރާނެ މީހުންގެ ސިފަތައް ބަޔާންކުރައްވައިފައެވެ."],["އެއުރެންނަކީ، ތަނަވަސްކަމުގައްޔާއި، ދަތި حال ގައި، (މުދާ) ހޭދަކޮށް އުޅޭމީހުންނެވެ. އަދި، ރުޅި މަތަކޮށް ހިފަހައްޓާ މީހުންނެވެ. އަދި، މީސްތަކުންނަށް މާފުކުރާ މީހުންނެވެ. إحسان ތެރިންދެކެ اللَّه ލޯބިވެވޮޑިގެންވެއެވެ. (134)","އެބައިމީހުންނީ ތަނަވަސްކަމާއި ދަތިޙާލުގައި، އުނދަގުލާއި ފަސޭހައިގައި، މާތް ﷲގެ ރުއްސެވުން އަދައިގެން އެބައިމީހުންގެ މުދަލުން ހޭދަކުރާ، އަމިއްލަ ނަފްސު ކޮންޓްރޯލްކޮށް، ބަދަލުހިފުމުގެ ކުޅަދާނަކަން ލިބިގެންވުމާއެކު ރުޅި މައިތިރިކުރާ، އަދި އެބައިމީހުންނާމެދު ނުބައިގޮތުގައި މުޢާމަލާތްކުރާ މީހުންނަށް މާފުކުރާ މީހުންނެވެ. މި މާތް ސިފަތައް ލިބިގެންވާ މީހުން ދެކެ މާތް ﷲ ލޯބިވެވޮޑިގަންނަވައެވެ."],["އަދި، އެއުރެންނީ ހުތުރުކަން ބޮޑުވެގެންވާ ފާފައެއްކޮށްފިނަމަ، ނުވަތަ، އެއުރެންގެ نفس ތަކަށް އަނިޔާވެރިވެއްޖެނަމަ، (އެބަހީ: ކިތަންމެ ކުޑަނަމަވެސް ފާފައެއް ކޮށްފިނަމަ) اللَّه ހަނދުމަކޮށް، އެއުރެންގެ ފާފަތައް ފުއްސެވުންއެދި دعاء ކޮށް އުޅޭމީހުންނެވެ. اللَّه ފިޔަވައި ފާފަފުއްސަވާނީ ފަހެ، ކާކުހެއްޔެވެ؟ އަދި، އެއުރެން ދެނެތިބި حال އެއުރެން ކުޅަ ކުށުގެ މަތީގައި ދެމިއެއް ނުތިބެއެވެ. (135)",'އެބައިމީހުންނީ ބޮޑު ފާފައެއް ކުރެވުނަސް އަދި ކުޑަ ފާފައެއް ކުރެވުނަސް، ވަގުތުން އެފާފައިން ދުރުވެ ތައުބާވެ، އެބައިމީހުންނަށް ކުރެވުނު ފާފަ ފުއްސެވުން އެދި މާތް ﷲގެ ޙަޟްރަތުގައި ދަންނަވާ މީހުންނެވެ. ﴿وَمَن يَغْفِرُ ٱلذُّنُوبَ إِلَّا ٱللَّهُ وَلَمْ يُصِرُّوا۟ عَلَىٰ مَا فَعَلُوا۟ وَهُمْ يَعْلَمُونَ﴾ ރަޙްމާނުވަންތަ، ގަދަކީރިތިވަންތަ މާތް ﷲ ފިޔަވައި ފާފަ ފުހެދެނީ ކޮންފަރާތެއް ހެއްޔެވެ؟ ފާފަފުއްސަވަނީ ހަމައެކަނި އެކަލާނގެއެވެ. މިއާޔަތުގައި މިވަނީ "އިޢުތިރާފުގެ ގޮނޑީ" ގައި މީހުން ބައިތިއްބައިގެން އެމީހުންގެ ފާފަ ފޮހެދޭ ކަމަށް ބުނާ ނަޞާރާއިންގެ ފާދިރީންނަށް ރައްދުދެއްވައިފައެވެ. ތަޤްވާވެރީންނަކީ އެބައިމީހުންނަށް ފާފަ ކުރެވުނަސް ފާފައިގެ މަތީގައި ދެމި ނުތިބޭ، އަދި އެއީ ފާފައެއްކަން އެނގުމުން އެކަމުން އަވަހަށް ދުރުހެލިވެ ތައުބާވާ މީހުންނެވެ.'],["އެއުރެންގެ ޖަޒާޔަކީ އެއުރެންގެ ވެރިރަސްކަލާނގެ حضرة ން ފާފަފުއްސެވުމެވެ. އަދި، އެތަންތާނގެ ދަށުން ކޯރުތައް ހިނގަހިނގާ ހުންނަ ސުވަރުގެތަކެވެ. އެތަންތާނގައި އެއުރެން ދެމިތިބޭ حال ގައެވެ. ހެޔޮ عمل ކުރާ މީހުންނަށް ހުރި ދަރުމައެއްގެ މޮޅުކަމާއެވެ! (136)","އެބައިމީހުންގެ ޖަޒާއަކީ އެބައިމީހުންގެ ވެރިރަސްކަލާނގެ އެބައިމީހުންގެ ފާފަ ފުއްސަވައި ދެއްވުމެވެ. އަދި އެތަނެއްގެ ބަގީޗާތަކާ ގަނޑުވަރުތަކުގެ ތެރެއިން ކޯރުތައް ދެމޭ ސުވަރުގެއެވެ. އެތަނުގައި އަބަދުގެ އަބަދަށް ތިބޭ ގޮތަށެވެ. ހެޔޮ ޢަމަލުކުރާ މީހުންނަށް ޖަޒާއެއްގެ ގޮތުގައި ފާފަ ފުއްސެވުމާއި، ނިޢުމަތުގެ ސުވަރުގެ ހާދަހާ ރަނގަޅެވެ."],["(އެކިއެކި أمّة ތަކާމެދު) ހިނގައިދިޔަ ކަންތައްތަކެއް ތިޔަބައިމީހުންގެ ކުރިން އިސްވެ ހިނގައްޖެކަން ކަށަވަރެވެ. ފަހެ، ތިޔަބައިމީހުން ބިމުގައި ދަތުރުފަތުރުކޮށް އުޅޭށެވެ! ދެން، ދޮގުކުޅަ މީހުންގެ ނަތީޖާއޮތީ ކޮންފަދަޔަކުންތޯ ނިކަން ބަލައިބަލާށެވެ! (137)","އޭ ކާފިރުވީ މީހުންނޭވެ! ތިޔަބައިމީހުންގެ ކުރިން އިސްވެދިޔަ ﷲގެ ރަސޫލުބޭކަލުން ދޮގުކުޅަ އުއްމަތްތަކުންވެސް ތިޔަބައިމީހުން ހިންގި ފަދަ ޢަމަލުތައް ވަނީ ހިންގައިފައެވެ. ދުނިޔެ ތެރޭގައި ހިނގައި އެ އުއްމަތްތައް ހަލާކުވެ ސުންނާފަތިވި ގޮތް ދެކި އެކަމުން ޢިބްރަތް ޙާޞިލުކޮށްބަލާށެވެ."],["މިއީ، މީސްތަކުންނަށް އޮތް ސާފުސީދާ ބަޔާނެކެވެ. އަދި، މަގު ދެއްކެވުމެކެވެ. އަދި، تقوى ވެރިންނަށްއޮތް وعظ އެކެވެ. (138)","ތިމަންރަސްކަލާނގެ ބަޔާންކޮށްދެއްވި އިސްވެދިޔަ އުއްމަތްތައް ހަލާކުވެ ނެތިދިޔަ ގޮތުގެ ވާހަކައަކީ ތަޤްވާވެރީންނަށް ހުރި ފިލާވަޅުތަކަކާއި ޢިބްރަތްތަކެކެވެ. ބުއްދިވެރިއަކީ އަނެކުންގެ ކަންކަމުން ޢިބްރަތް ލިބިގަންނަމީހާއެވެ."],["ތިޔަބައިމީހުން (ފިނޑިވެ) ނިކަމެތި ނުވާށެވެ! އަދި، ތިޔަބައިމީހުން ހިތާމަވެސް ނުކުރާށެވެ! މަތިވެރިކަން ބޮޑުވެގެންވާ ބަޔަކީ ތިޔަބައިމީހުންނެވެ. (އެއީ) ތިޔަބައިމީހުން مؤمن ން ކަމުގައި ވާނަމައެވެ. (139)","މިތާނގައި މިވަނީ މުއުމިނުންނަށް އުޙުދު ހަނގުރާމައިގައި ދިމާވި ޤަތުލުވުމާއި ޒަޚަމްވުމުގެ ހިތްދަތިކަމަށް ފަހު އެބައިމީހުން ހިތްހަމަޖައްސައި ތަސައްލީ ދެއްވުމުގެ ބަސްކޮޅެކެވެ. މާނައީ: ތިޔަބައިމީހުން ޖިހާދުކުރުން ހުއްޓާލައި ބަލިކަށި ނުވާށެވެ. އަދި ތިޔަބައިމީހުންގެ އެތައް ބަޔަކު ޤަތުލުވެ ހަނގުރާމައިން ބަލިވުމުގެ ސަބަބުން ޖެހުނު މުޞީބާތާ މެދު ހިތާމަ ނުކުރާށެވެ. އެބައިމީހުންގެ މައްޗަށް ކާމިޔާބު ހޯދައި، އެބައިމީހުންނަށް ވުރެ މަތީގައި ތިބީ ތިޔަބައިމީހުންނެވެ. އެހެނީ، ތިޔަބައިމީހުން ތިބީ ޙައްޤު ގޮތުގައެވެ. އެބައިމީހުން ތިބީ ބާޠިލުގެ މަތީގައެވެ. ތިޔަބައިމީހުންގެ ތެރެއިން ޤަތުލުވީ މީހުން ތިބީ ސުވަރުގޭގައެވެ. އެބައިމީހުންގެ މީހުން ނަރަކައިގައެވެ. ތިޔަބައިމީހުން ޙައްޤު ގޮތުގައި އީމާންވާނަމައެވެ."],["(أُحد ހަނގުރާމައިގެ ދުވަހު) ތިޔަބައިމީހުންނަށް ހާނީއްކަޔާއި ވޭންލިބޭނަމަ، ހަމަކަށަވަރުން، (كافر ންގެ) މީސްތަކުންނަށްވެސް، އެފަދަ ހާނީއްކަޔާއި ވޭން ވަނީ، (بدر ހަނގުރާމައިގެ ދުވަހުގައި) ލިބިފައެވެ. އެއީ، ދުވަސްތަކެކެވެ. ތިމަންރަސްކަލާނގެ އެދުވަސްތައް މީސްތަކުންގެ މެދުގައި އެކިގޮތްގޮތަށް ބަދަލުކުރައްވަމެވެ. އަދި، (އެއީ) إيمان ވެއްޖެ މީސްތަކުން، اللَّه ދެނެވޮޑިގެންވެ، އެކަން ހާމަކުރެއްވުމަށްޓަކައްޔާއި، ތިޔަބައިމީހުންގެ ތެރެއިން ބަޔަކު شهيد ން ކަމުގައި ލެއްވުމަށްޓަކައެވެ. އަނިޔާވެރިންދެކެ، اللَّه ލޯބިވެވޮޑިގެނެއްނުވެތެވެ. (140)","ތިޔަބައިމީހުންގެ ތެރެއިން މީހުން ޤަތުލުވެ ޒަޚަމްވިއިރު، އެބައިމީހުންގެ ތެރެއިންވެސް ވަނީ މީހުން ޤަތުލުވެ ޒަޚަމްވެފައެވެ. ދުވަސްތަކަކީ އެއްގޮތަކަށް އޮންނަ އެއްޗެއް ނޫނެވެ. އެއް ދުވަހު އެއްޗެއް ލިބުނިއްޔާ އަނެއް ދުވަހު ގެއްލޭނެއެވެ. އެއްދުވަހު މޮޅުވެފައި އަނެއް ދުވަހު ދެރަވާނެއެވެ. ﴿وَلِيَعْلَمَ ٱللَّهُ ٱلَّذِينَ ءَامَنُوا۟ وَيَتَّخِذَ مِنكُمْ شُهَدَآءَ ۗ وَٱللَّهُ لَا يُحِبُّ ٱلظَّـٰلِمِينَ﴾ ތިޔަބައިމީހުންނަށް ޖިހާދުކުރަން ޖެއްސެވީ ތިޔަބައިމީހުން އިމްތިޙާނު ކުރެއްވުމަށެވެ. ތިޔަބައިމީހުންގެ ތެރެއިން މުޞީބާތްތަކަށާއި ހަނގުރާމައަށް ކެތް ކުރަނީ ކޮންބައެއްތޯ ބެއްލެވުމަށާއި، ހެވާއި ނުބައި ވަކިކުރެއްވުމަށެވެ. އަދި މުއުމިނުންގެ ތެރެއިން ބަޔަކަށް ޝަހީދުވުމުގެ މާތްކަން ދެއްވައި އެބައިމީހުން ނިޢުމަތުގެ ސުވަރުގެއަށް ވެއްދެވުމަށެވެ. މިތާނގައި علم ގެ މާނައަކީ އެނގުމެއް ނޫނެވެ. ވަކި ކުރެއްވުމެވެ. މާނައީ: އީމާންކަން މަތީ ސާބިތުވާ މީހުންނާއި، ޖެހޭންވީ ކޮޅެއް ނޭނގިފައި ތިބި މީހުން ވަކިކުރެއްވުމެވެ. އެހެނީ، މާތް ﷲ އީ މޮޅަށް ދެނެވޮޑިގަންނަވާ ރަސްކަލާނގެއެވެ. ޖިހާދުކުރާ މީހުންނާއި ނުކުރާ މީހުން ދެނެވޮޑިގަންނަވާން އެކަލާނގެ ވަކިކަމެއް ކުރައްވާން ޖެހިވޮޑިއެއް ނުގަންނަވާނެއެވެ."],["އަދި، اللَّه، إيمان ވެއްޖެ މީސްތަކުން طاهر ކުރައްވައި، ސާފުކުރެއްވުމަށްޓަކައެވެ. އަދި، كافر ން ހަލާކުކުރައްވައި، ނެތިކުރެއްވުމަށްޓަކައެވެ. (141)","އަދި ﷲގެ މަގުގައި ޖިހާދުކޮށް ޝަހީދުވާ މުއުމިނުން ފާފަތަކުން ޠާހިރުކޮށް ސާފުކުރެއްވުމަށާއި، މުއުމިނުންގެ އަތުން ޤަތުލުވެ ކާފިރުން ނެތިކޮށް ހަލާކު ކުރެއްވުމަށެވެ. މިއާޔަތުގެ ޚުލާޞާއަކީ: އެބައިމީހުން އަތުން ތިޔަބައިމީހުން ޤަތުލުވެއްޖެ ނަމަ، ތިޔަބައިމީހުންނަށް ޝަހީދުވުމުގެ ނަޞީބު ލިބި ފާފަތައް ފޮހެވުނީއެވެ. އަދި ތިޔަބައިމީހުން އަތުން އެބައިމީހުން ޤަތުލުވެއްޖެނަމަ އެބައިމީހުންގެ ބާރު ކެނޑިގޮސް ތިޔަބައިމީހުންގެ ހިތަށް ޝިފާ ލިބުނީއެވެ."],["ތިޔަބައިމީހުންގެ ތެރެއިން جهاد ކުޅަމީހުން اللَّه ދެނެވޮޑިގެންވެ، އެކަން ހާމަނުވަނީސް އަދި، ކެތްތެރިންވެސް ދެނެވޮޑިގެންވެ، އެކަން ހާމަނުވަނީސް ތިޔަބައިމީހުން ސުވަރުގެ ވަންނާނެކަމަށް ތިޔަބައިމީހުން ހީކުރީހެއްޔެވެ؟ (142)","މިތާނގައި މިވަނީ އިންކާރީ ސުވާލެކެވެ. މާނައީ: އޭ މުއުމިނުންނޭވެ ތިޔަބައިމީހުން ތިޔަ ހީކުރަނީ އިމްތިޙާނު ނުކޮށް ތިޔަބައިމީހުންނަށް ސުވަރުގެ ވަދެވޭނެކަމަށް ހެއްޔެވެ؟ އަދި ތިޔަބައިމީހުންގެ ތެރެއިން މާތް ﷲގެ ކަލިމަ މަތިވެރިކުރުމަށް ޓަކައި ޖިހާދުކޮށް، ހަނގުރާމައިގެ ތެރޭގައި މުޞީބާތްތަކަށް ކެތްކުރަނީ ކޮންބަޔަކު ކަންވެސް އަދި ވަކިނުވެއެވެ."],["އަދި، މަރުވުމަށް އެދޭކަމުގައި (އެބަހީ: شهيد ވުމަށް އެދޭ ބަޔަކު ކަމުގައި) ހަމަކަށަވަރުންވެސް ތިޔަބައިމީހުން ވީމުއެވެ. (އެއީ) ތިޔަބައިމީހުން އެ މަރާ ބައްދަލުކުރުމުގެ ކުރީގައެވެ. ފަހެ، (މިހާރު) ތިޔަބައިމީހުން ލޮލުން ދެކޭ حال ގައި ތިޔަބައިމީހުންނަށް އެކަންތައް ފެނިއްޖެކަން ކަށަވަރެވެ. (143)","﴿وَلَقَدْ كُنتُمْ تَمَنَّوْنَ ٱلْمَوْتَ مِن قَبْلِ أَن تَلْقَوْهُ فَقَدْ رَأَيْتُمُوهُ وَأَنتُمْ تَنظُرُونَ﴾ ދުޝްމަނުންނާ ހަނގުރާމަކޮށް ޝަހީދުވުމަށް، ހަނގުރާމައިގެ ގަދަފަދަކަން ތިޔަބައިމީހުންނަށް ނުފެންނަނީސް، ތިޔަބައިމީހުން އުއްމީދު ކޮށްގެން ތިބީމުއެވެ. ތިޔަބައިމީހުން މިހާރު ތިޔަ ތިބީ ހަމަލޮލުން އެކަން ދެކިފައެވެ. ތިޔަބައިމީހުންގެ އަޚުންގެ ތެރެއިން އެތައް ބަޔަކު ޤަތުލުވެ، ތިޔަބައިމީހުން ވެސް ތިޔަ ތިބީ ކިރިޔާ ޤަތުލުވުމުން ސަލާމަތް ވެފައެވެ. މިއީ އެބައިމީހުންގެ ތެރެއިން ބަލިވި މީހުންނާ މެދު މާތް ﷲ ރުހިވޮޑިނުގަންނަވާކަން ހާމަ ކުރެއްވުމަށް ގެންނަވައިފައިވާ ބަސްފުޅެކެވެ. އެއީ، އެބައިމީހުން ހަނގުރާމައަށް އެދިއެދި ތިބެ ހަނގުރާމަކުރަން ޖެހުނު ވަގުތު ފިނޑިވެ ބަލިވީތީއެވެ."],["رسول އަކު ކަމުގައި މެނުވީ محمد ގެފާނުން ނުވެއެވެ. ހަމަކަށަވަރުން، އެކަލޭގެފާނުންގެ ކުރިންވެސް رسول ން އިސްވެގޮސްފައިވެއެވެ. ފަހެ، އެކަލޭގެފާނު އަވަހާރަވެއްޖެނަމަ، ނުވަތަ قتل ވެއްޖެނަމަ، ތިޔަބައިމީހުން (كافر ވުމަށް) ފަހަތަށް އެނބުރި ގަންނަންވީ ހެއްޔެވެ؟ އަދި، ފަހަތަށް އެނބުރިގަންނަ މީހާ (ދަންނާށެވެ!) ފަހެ، އެމީހަކަށް އެއްވެސް ކަމަކުން اللَّه އަށް ގެއްލުމެއް ނުދެވޭނެތެވެ. شكر ކުރާ މީހުންނަށް اللَّه ޖަޒާ ދެއްވާނެތެވެ. (144)","ރަސޫލަކު ކަމުގައި މެނުވީ މުޙައްމަދު ﷺ ވެވަޑައިގެން ނުވެއެވެ. އެކަލޭފާނަށް ވުރެ ކުރީންވެސް ރަސޫލުން އިސްވެ ގޮސްފައި ވެއެވެ. އެކަލޭގެފާނު އަވަހާރަ ނުވާން، އެކަލޭގެފާނަކީ އިލާހެއް ނޫނެވެ. އެކަލޭގެފާނު ޝަހީދުވެއްޖެއްޔާ ނުވަތަ އަވަހާރަވެއްޖެއްޔާ ތިޔަބައިމީހުން ދީން ދޫކޮށް މުރުތައްދުވެގަންނާނީ ހެއްޔެވެ؟ ﴿وَمَن يَنقَلِبْ عَلَىٰ عَقِبَيْهِ فَلَن يَضُرَّ ٱللَّهَ شَيْـًٔا ۗ وَسَيَجْزِى ٱللَّهُ ٱلشَّـٰكِرِينَ﴾ ދީން ދޫކޮށް މުރުތައްދުވާ މީހާއަށް މާތް ﷲއަށް އެއްވެސް ދެރައެއް ނުދެވޭނެއެވެ. އޭނާ އެ ދެރަ ލިބިގަންނަނީ އޭނާގެ އަމިއްލަ ނަފުސަށެވެ. ﷲގެ ކޯފާއަށާއި ޢަޛާބަށް އޭނާގެ ނަފުސު ހުށަހެޅީތީއެވެ. މާތް ﷲއީ ހަނގުރާމައިގެ މައިދާނުގައި ސާބިތުވާ ކިޔަމަންތެރީންނަށް ހެޔޮ ޖަޒާ ދެއްވާ ރަސްކަލާނގެއެވެ. މިއާޔަތް ބާވައިލެއްވުނު ސަބަބު: މުޝްރިކުން ރަސޫލުﷲ ﷺ ޤަތުލު ވެއްޖެކަމަށް ބުނުމުން މުސްލިމުންގެ ތެރެއިން ބައެއްގެ ހިތަށް ބަލިކަށިކަމާއި ބިރުވެރިކަން ވެރިވިއެވެ. އަދި މުނާފިޤުން ބުންޏެވެ. މުޙައްމަދު ﷺ ޤަތުލުވެއްޖެއްޔާ އަހަރުމެންގެ ކުރީގެ ދީނަށް އެނބުރި ދަމާ ހިނގާށެވެ. މިއަޑު ފެތުރުމުގެ ސަބަބަކީ މާތް ﷲގެ ޢަދުއްވު އިބްނު ޤައިއަމާ ރަސޫލުﷲ ﷺ ގެ އިސްތަށިފުޅުގައި ހިލަގަނޑަކުން ޖަހައި، އެކަލޭގެފާނުގެ މޫނުފުޅު ފަޅައިގެން ގޮސް، މެދު ދަތްޕުޅެއް ޝަހީދުވެގެން ދިއުމުން އޭނާ ހީކުރީ ރަސޫލުﷲ ﷺ ޤަތުލުވީ ކަމަށެވެ. ދެން، އޭނާ މީސްތަކުންގެ ތެރޭގައި ގޮވާން ފެށިއެވެ. އަހަރެން މުޙައްމަދު ﷺ ޤަތުލުކޮށްފީމެވެ. އެއަޑު އަހައިފައި އެހެން މީހަކު ހަޅޭއްލަވައިގަތެވެ. ހަމަކަށަވަރުން މުޙައްމަދު ﷺ ޤަތުލުވެއްޖެއެވެ. ދެން އަނަސު ބްނު އައްނަޟްރު ވިދާޅުވިއެވެ. މުޙައްމަދު ﷺ އަވަހާރަވެއްޖިއްޔާ މުޙައްމަދު ﷺގެ ވެރިރަސްކަލާނގެއީ ދިރި ދެމިވޮޑިގެންވާ ރަސްކަލާނގެއެވެ. ރަސޫލުﷲ ﷺ އަށް ފަހު ދުނިޔޭގެ ޙަޔާތަކުން ކީއްކުރާން ހެއްޔެވެ؟ އެކަލޭގެފާނު ހަނގުރާމަ ކުރެއްވި މަގުގައި ތިޔަބައިމީހުން ހަނގުރާމަ ކުރާށެވެ. ދެން ކަނޑި ހިއްޕަވައިގެން ނުކުމެވަޑައިގެން ޝަހީދު ވެވަޑައިގަންނަވާންދެން ހަނގުރާމަ ކުރެއްވިއެވެ."],["އަދި، اللَّه ގެ إذن ފުޅާލައިގެންމެނުވީ، މަރުވުމަކީ، އެއްވެސް نفس އަކަށް އޮތްކަމެއް ނޫނެވެ. (އެކަންއޮތީ) ވަގުތު ކަނޑައަޅުއްވައި ލިޔުއްވާފައެވެ. އަދި، ދުނިޔޭގެ ثواب އެދޭމީހާ، (ދަންނާށެވެ!) އެމީހަކަށް ތިމަންރަސްކަލާނގެ އޭގެތެރެއިން މިންވަރު ކުރައްވާފައިވާ އެއްޗެއް ދެއްވާހުށީމެވެ. އަދި، آخرة ގެ ثواب އެދޭމީހާ، (ދަންނާށެވެ!) އެމީހަކަށް ތިމަންރަސްކަލާނގެ އޭގެތެރެއިން މިންވަރުކުރައްވާފައިވާ އެއްޗެއް ދެއްވާހުށީމެވެ. އަދި، شكر ކުރާ މީހުންނަށް ތިމަންރަސްކަލާނގެ ޖަޒާ ދެއްވާހުށީމެވެ. (145)","އިސްނުކުރެވޭ އަދި ފަސްނުކުރެވޭ ގޮތަށް މާތް ﷲކަނޑައަޅުއްވާފައިވާ އަޖަލު ހަމަވުމުން، މާތް ﷲގެ އިރާދަފުޅާއެކު މެނުވީ އެއްވެސް ނަފުސެއް މަރު ނުވާނެއެވެ. އެމީހެއްގެ ޢަމަލާއި ޖިހާދުން ޣަނީމާ މުދާ އަވަހަށް ލިބުން އެދޭ މީހާއަށް ތިމަން ﷲ އެއިން ދެއްވާހުށީމެވެ. އޭނާއަށް އާޚިރަތުގައި އެއްވެސް ނަޞީބެއް ނެތެވެ. އެމީހެއްގެ ޖިހާދުން ދަރުމައާއި ސަވާބު އެދޭ މީހާއަށް ތިމަންރަސްކަލާނގެ ފުރިހަމަ ދަރުމަ ދެއްވާހުށީމެވެ. އަދި މާތް ﷲއަށް ނިޔަތް ޚާލިޞްކުރި ކޮންމެ މީހަކަށް ތިމަންރަސްކަލާނގެ މަތިވެރި ޖަޒާ ދެއްވާހުށީމެވެ. މިއާޔަތުގައި އެވަނީ ޣަނީމާ މުދަލަށް ދަހިވެތިވީ މީހުންނަށް ހުރި ގޮތް ނުސީދާކޮށް އަންގަވައިފައެވެ."],["އެ ނަބިއްޔުންގެ އަރިހުގައި ގިނަވެގެންވާ جماعة ތައް ހަނގުރާމަކުޅައީ ކިތައްކިތައް ނަބިއްޔުންހޭ؟ ފަހެ، اللَّه ގެ މަގުގައި އެއުރެންނަށް ޖެހުނު ކަންތަކަށް އެއުރެން ފިނޑިއެއްނުވިއެވެ. އަދި، އެއުރެން ނިކަމެއްޗެއްވެސް ނުވިއެވެ. އަދި، (دشمن ންގެ ކުރިމަތީގައިި) އެއުރެން ބަލިކަށްޓެއްވެސް ނުވިއެވެ. ކެތްތެރިންދެކެ اللَّه ލޯބިވެވޮޑިގެންވެތެވެ. (146)","ނަބީބޭކަލުންގެ ވަރަށް ގިނަ ބޭކަލުން މާތް ﷲގެ ކަލިމަފުޅު މަތިވެރިކުރައްވާން ޖިހާދުކުރެއްވިއެވެ. އަދި އެބޭކަލުންނާއެކު ރައްބާނީ ޢާލިމުން ފަދަ ގިނަ ބަޔަކު ހަނގުރާމަ ކުރިއެވެ. ﷲގެ މަގުގައި އެބައިމީހުންނަށް ކުރިމަތިވި ޤަތުލުވުމާއި، ޒަޚަމްވުންދަ ކަންކަމުން އެބައިމީހުން ބަލިކަށި ނުވެއެވެ. އަދި އެބައިމީހުންގެ ދުޝްމަނުންގެ ކުރިމަތީގައި އާދޭސްކޮށް ނިކަމެތި ނުވެއެވެ. ﷲގެ މަގުގައި ދަތި އުނދަގޫތަކަށާއި، މުސީބާތްތަކަށް ކެތް ކުރާ މީހުންނަށް މާތް ﷲ ލޯބިވެވޮޑިގަންނަވައެވެ."],["އަދި، އެއުރެންގެ ބަހެއްކަމުގައި އެއުރެން ދެންނެވުންމެނުވީ ނުވެއެވެ. އަޅަމެންގެ ވެރިރަސްކަލާކޯއެވެ! އަޅަމެންގެ ފާފަތަކާއި، އަޅަމެންގެ ކަންތަކުގައި ހައްދުފަހަނަޅައިދިއުމުގެ ކުށް އަޅަމެންނަށް ފުއްސަވާނދޭވެ! އަދި، އަޅަމެންގެ ފައިތިލަތައް ސާބިތުކުރައްވާނދޭވެ! އަދި، كافر ވެގެންވާ قوم ގެ މައްޗަށް އަޅަމެންނަށް نصر ދެއްވާނދޭވެ! (147)","ހަނގުރާމައިގެ މައިދާނުގައި އެބައިމީހުންގެ ދުޢާއަކީ އެބައިމީހުންނަށް ކުރެވިފައިވާ ފާފަ ފުއްސެވުމާއި، ހަނގުރާމައިގައި އެބައިމީހުންގެ ފައިތިލަތައް ސާބިތުކޮށްދެއްވުމާއި، އަދި ނުކިޔަމަންތެރި ކާފިރުންގެ މައްޗަށް ނަޞްރުދެއްވުން އެދި މާތް ﷲގެ ޙަޟްރަތުގައި ދެންނެވުމެވެ."],["ދެންފަހެ، ދުނިޔޭގެ ثواب އާއި، آخرة ގެ ރިވެތި ثواب އެއުރެންނަށް اللَّه ދެއްވިއެވެ. إحسان ތެރިންދެކެ اللَّه ލޯބިވެވޮޑިގެންވެތެވެ. (148)","މާތް ﷲ ވަނީ އެބައިމީހުންނަށް ދުނިޔޭގައި ޢިއްޒަތާއި ނަޞްރު ދެއްވައި، މާތް ﷲގެ މަގުގައި ޝަހީދުވެ ސުވަރުގެއަށް ވަނުމުގެ ނަސީބު ދެއްވައި ދެ ދުނިޔޭގެ އަޖުރު ފުރިހަމަކޮށްދެއްވައިފައެވެ. މިއާޔަތުގައި ހުރިހާ ނަބީބޭކަލުންނާއި އެބޭކަލުންނަށް ތަބަޢަވީ މުއުމިނުންނާ މެދު ކަން ހިނގައިފައިވާ ގޮތް ގެނެސްދެއްވައިފައި އެވަނީ އެމީހުން ކުރި ޖިހާދާއި ވީ ޤުރުބާނީގައި މުސްލިމުން އެމީހުންނާއި ތަބަޢަވުމަށްޓަކައެވެ."],["އޭ إيمان ވެއްޖެ މީސްތަކުންނޭވެ! كافر ވި މީހުންނަށް ތިޔަބައިމީހުން ކިޔަމަންވާނަމަ، ތިޔަބައިމީހުންގެ ފުރަގަހަށް އެއުރެން ތިޔަބައިމީހުން އަނބުރާ ރައްދުކޮށްފާނެތެވެ. (އެބަހީ: ތިޔަބައިމީހުން دين ން ބޭރުކޮށްފާނެތެވެ.) ފަހެ، (އެހިނދު) ތިޔަބައިމީހުން އެނބުރިދާނީ، ގެއްލެނިވެގެންވާ حال ގައެވެ. (149)","﴿يَـٰٓأَيُّهَا ٱلَّذِينَ ءَامَنُوٓا۟ إِن تُطِيعُوا۟ ٱلَّذِينَ كَفَرُوا۟ يَرُدُّوكُمْ عَلَىٰٓ أَعْقَـٰبِكُمْ فَتَنقَلِبُوا۟ خَـٰسِرين﴾ އޭ އީމާންވެއްޖެ މީސްތަކުންނޭވެ! ތިޔަބައިމީހުންގެ ދުޝްމަނުން ކަމުގައިވާ ކާފިރުންނާއި މުނާފިޤުން ތިޔަބައިމީހުންނަށް ރަނގަޅުކަމަށް ދައްކާ ކަންކަމުގައި އެބައިމީހުންނަށް ކިޔަމަންވެއްޖެނަމަ، އެބައިމީހުން ތިޔަބައިމީހުން އިހު ތިބި ގޮތަށް ކާފިރުކަމަށް އަނބުރައި ގެންދާނެއެވެ. އޭރުން ތިޔަބައިމީހުންނަށް ދުނިޔެއާއި އާޚިރަތްވެސް ގެއްލުނީއެވެ."],["އަދި، ކިއެއްތަ! ތިޔަބައިމީހުންނަށް نصر ދެއްވާ އެހީތެރިޔަކީ اللَّه އެވެ. އަދި ކިއެއްތަ. ތިޔަބައިމީހުން ކާފިރުންނަށް ކިޔަމަންވާން، އެބައިމީހުންނަކީ ތިޔަބައިމީހުންނަށް މަދަދުދޭ ބައެއް ނޫނެވެ. ތިޔަބައިމީހުންނަށް ނަޞްރާއި މަދަދުދެއްވާ ތިޔަބައިމީހުންގެ އެހީތެރިއަކީ މާތް ﷲ އެވެ. އެކަލާނގެއީ އެންމެމޮޅަށް ނަޞްރު ދެއްވާ، އެންމެ ރަނގަޅަށް އެހީތެރިކަން ދެއްވާ ރަސްކަލާނގެއެވެ.","-"],["كافر ވި މީހުންގެ ހިތްތަކަށް ނިކަންހުރެ ތިމަންރަސްކަލާނގެ ބިރުވެރިކަން ވައްދަވާހުށީމެވެ. (އެއީ) އެތަކެއްޗަށް اللَّه އެއްވެސް ބާރެއް ބާވައިލައްވާފައިނުވާ ތަކެތި، اللَّه އާ އެއްފަދަކޮށް، އެއުރެން شريك ކުޅަކަމަށްޓަކައެވެ. އަދި، އެއުރެން ތިބެނިވި ތަނަކީ، ނަރަކަޔެވެ. އެއީ، އަނިޔާވެރިން (އެބަހީ: مشرك ން) ތިބުމަށް ހާދަހާ ނުބައި ތަނެކެވެ. (151)",'ތިމަންރަސްކަލާނގެ އެބައިމީހުންގެ ހިތްތަކަށް ތިޔަބައިމީހުންގެ ބިރު ވައްދަވާހުށީމެވެ. އެއީ އެއްވެސް ޙުއްޖަތެއް ދަލީލެއް ނެތި މާތް ﷲ އަށް ޝަރީކުކޮށް އެބައިމީހުންނަށް އެއްވެސް ފައިދާއެއް އަދި ގެއްލުމެއް ނުދޭ ބުދުފަދަ ތަކެއްޗަށް އަޅުކަން ކުރީތީއެވެ. ﴿وَمَأْوَىٰهُمُ ٱلنَّارُ ۚ وَبِئْسَ مَثْوَى ٱلظَّـٰلِمِينَ﴾ އެބައިމީހުން ތިބޭނެ ތަނަކީ ނަރަކައެވެ. އަނިޔާވެރީން ތިބޭނެ ތަނެއްގެ ގޮތުގައި ނަރަކައަކީ ހާދަހާ ނުބައި ތަނެކެވެ. ޙަދީޘުގައި އައިސްފައި ވެއެވެ. "نُصِرْتُ بِالرُّعْبِ مَسِيرَةَ شَهْرٍ" – (صحيح البخاري، كتاب التيمم) (ތިމަންކަލޭގެފާނަށް އެއްމަސްދުވަހުގެ ރާސްތާއަށް ބިރުވެރިކަމުން ނަޞްރު ދެއްވިއެވެ.) (ޞަޙީޙުލް ބުޚާރީ، ޙަދީޘު: 335)'],["ހަމަކަށަވަރުން اللَّه، ތިޔަބައިމީހުންނަށް، އެކަލާނގެ وعد ފުޅު ފުއްދަވައި ދެއްވިއެވެ. އެކަލާނގެ إذن ފުޅާލައިގެން ތިޔަބައިމީހުން އެ كافر ން قتل ކޮށް ނެތިކުރަމުން ދިޔަހިނދުގައެވެ. ތިޔަބައިމީހުން ހިތްއެދޭ ކަންތައް ތިޔަބައިމީހުންނަށް ތިމަންރަސްކަލާނގެ ދެއްކެވުމަށްފަހު، ތިޔަބައިމީހުން އުރެދި، އަދި (رسول އާ އެންގެވި) ކަންތަކުގައި ތިޔަބައިމީހުން ދެބަސްވެ، ފިނޑިވެއްޖައުމަށް ދާނދެނެވެ. ތިޔަބައިމީހުންގެ ތެރޭގައި ދުނިޔެ އެދޭ މީހުންވެއެވެ. އަދި، ތިޔަބައިމީހުންގެ ތެރޭގައި آخرة އެދޭމީހުންވެސްވެއެވެ. ދެން، އެ كافر ންގެ ކިބައިން ތިޔަބައިމީހުން އެއްކިބާ ކުރެއްވިއެވެ. އެއީ، ތިޔަބައިމީހުން امتحان ކުރެއްވުމަށްޓަކައެވެ. އަދި، ހަމަކަށަވަރުން އެކަލާނގެ ތިޔަބައިމީހުންނަށް عفو ކުރެއްވިއެވެ. اللَّه އީ، مؤمن ތަކުންގެ މައްޗަށް فضل ވަންތަވެރި ރަސްކަލާނގެއެވެ. (152)","ތިޔަބައިމީހުންނަށް ދުޝްމަނުންގެ މައްޗަށް ނަޞްރުދެއްވާނެކަމަށް މާތް ﷲ ވެވޮޑިގެންނެވި ވަޢުދު އެކަލާނގެ ފުއްދަވައިފިއެވެ. އެހެނީ، ތިޔަބައިމީހުން އެބައިމީހުންގެ މައްޗަށް ނަޞްރު ހޯދައި އެބައިމީހުން ބަލިކޮށްފީމުއެވެ. ތިޔަބައިމީހުން މާތް ﷲގެ އިރާދަފުޅާއެކު ކަނޑީން އެބައިމީހުން ޤަތުލުކުރަމުން ނެތިކުރަމުން ދިޔައީމުއެވެ. ﴿حَتَّىٰٓ إِذَا فَشِلْتُمْ وَتَنَـٰزَعْتُمْ فِى ٱلْأَمْرِ وَعَصَيْتُم مِّنۢ بَعْدِ مَآ أَرَىٰكُم مَّا تُحِبُّونَ ۚ مِنكُم مَّن يُرِيدُ ٱلدُّنْيَا وَمِنكُم مَّن يُرِيدُ ٱلْءَاخِرَةَ ۚ﴾ ތިޔަބައިމީހުން ފިނޑިވެ، ނިންމުން ބަލިކަށިވެ، ފަރުބަދައިގެ މަތީގައި ތިބުމާމެދު ތިޔަބައިމީހުންގެ މެދުގައި ޚިޔާލުތަފާތުވެ، ރަސޫލުﷲ ﷺ ގެ އަމުރަށް ނުކިޔަމަންތެރި ވެއްޖައުމަށް ދާންދެނެވެ. މިހުރިހާ ކަމެއްވީ ތިޔަބައިމީހުންނަށް ނަޞްރު ލިބިފައި އޮއްވައެވެ. ތިޔަބައިމީހުންގެ ތެރޭގައި ދުނިޔެ (ޣަނީމާ) ބޭނުން މީހުން ތިއްބެވެ. އަދި އާޚިރަތް (މާތް ﷲގެ ދަރުމައާއި ސަވާބު) ބޭނުން މިހުންވެސް ތިއްބެވެ. ﴿ثُمَّ صَرَفَكُمْ عَنْهُمْ لِيَبْتَلِيَكُمْ ۖ وَلَقَدْ عَفَا عَنكُمْ ۗ وَٱللَّهُ ذُو فَضْلٍ عَلَى ٱلْمُؤْمِنِينَ﴾ ދެން، ތިޔަބައިމީހުންނަށް ލިބުނު ނާކާމިޔާބީއާއެކު، އެކާފިރުންގެ ކިބައިން ތިޔަބައިމީހުން އެއްފަރާތް ކުރެއްވިއެވެ. ތިޔަބައިމީހުން އިމްތިޙާނުކުރައްވައި، ތިޔަބައިމީހުންގެ އީމާންކަން ބެއްލެވުމަށެވެ. ދެން ތިޔަބައިމީހުން ނުކިޔަމަންތެރި ވުމަށްފަހު، ތިޔަބައިމީހުންނަށް މާފުކުރެއްވިއެވެ. މާތް ﷲ އީ އެކަލާނގެ މުއުމިން އަޅުންގެ މައްޗަށް ދީލަތިވެ، ފަޟްލުވަންތަވެވޮޑިގަންނަވާ ރަސްކަލާނގެއެވެ. ތިޔަބައިމީހުންނަށް ޢުޤޫބާތް ނުދެއްވީ އެހެންވެއެވެ. ރިވާވެގެންވާ ގޮތުގައި އުޙުދު ހަނގުރާމައިގެ ދުވަހު ރަސޫލުﷲ ﷺ ، އިސްލާމީ ލަޝްކަރުގެ ތީރު އުކުންތެރީންގެ ފަންސާސް މީހުން ފަރުބަދަ މަތީގައި ބެއިތިއްބެވިއެވެ. އަދި އެމީހުންނަށް ޙަދީޘު ކުރެއްވިއެވެ. ދޫނިތަކެއް އައިސް އަހަރުމެން ޖަހައިގެން ދާތަން ފެނުނަސް ތިޔަބައިމީހުން ތިބި ތަން ދޫކޮށްފައި ނުދާށެވެ. ދެ ލަޝްކަރު ބައްދަލުވެ ހަނގުރާމަ ފެށުމުން މުޝްރިކުންގެ އަސްވާރުންނަށް ހިފަހައްޓައިނުލެވުނެވެ. އެއީ އެމީހުންގެ ގަޔަށް މުސްލިމުންގެ ތީރުއުކުންތެރީންގެ ތީރުތައް އަރާވަރުންނެވެ. ދެން މުޝްރިކުން ބަލިވެއްޖެއެވެ. މިތަން ތީރުއުކުންތެރީންނަށް ފެނުމުން ޣަނީމާ، ޣަނީމާއޭ ގޮވަމުން ފަރުބަދައިން ފައިބައިގެން ޣަނީމާ މުދާ އެއްކުރާން ހިނގައްޖެއެވެ. އަދި ރަސޫލުﷲ ﷺ ގެ އަމުރުފުޅާ ޚިލާފުވިއެވެ. އެއަށްފަހު. މުޝްރިކުން ފަރުބަދައިގެ ފުރަގަހުން މުސްލިމުންނަށް ޙަމަލާދިނެވެ. އަދި ލިބުނު ނަޞްރު ބައްޔަކަށް ބަދަލުވެގެން ދިޔައެވެ."],["(އެއީ) ތިޔަބައިމީހުން އެކަކަށްވެސް އެނބުރި ބަލައިނުލައި ދުރަށްދިޔަ ހިނދުގައެވެ. ތިޔަބައިމީހުންގެ ފަހަތުން رسول އާ ތިޔަބައިމީހުންނަށް ގޮވާލައްވާ حال ގައެވެ. ދެން، މޮޅިވެރިކަމަކާ ވިދިގެން މޮޅިވެރިކަމަކުން ތިޔަބައިމީހުންނަށް ޖަޒާ ދެއްވިއެވެ. (އެއީ) ތިޔަބައިމީހުންނަށް (غنيمة އިން) ފާއިތުވީ އެއްޗެއްގެ މައްޗަށާއި، ތިޔަބައިމީހުންނަށް ޖެހުނު ކަންތަކުގެ މައްޗަށް ތިޔަބައިމީހުން ހިތާމަ ނުކުރުމަށްޓަކައެވެ. اللَّه އީ، ތިޔަބައިމީހުން ކުރާ ކަންތައް މޮޅަށް ދެނެވޮޑިގެންވާ ރަސްކަލާނގެއެވެ. (153)","ތިޔަބައިމީހުން ހަނގުރާމައަށް ފުރަގަސްދީ، ދުޝްމަނުން އަތުން ބަލިވެ، ފަރުބަދަތަކުގެ މައްޗަށް އަރަމުން ދުވި އިރު ހަނދުމަކުރާށެވެ. ގަނެފައިވާ ބިރުގެ ބޮޑުކަމުން އެކަކު އަނެކަކަށް ބަލާނެވަރެއްވެސް ނެތިއެވެ. އޭރު ތިޔަބައިމީހުން ގެ ފަހަތުން މުޙައްމަދު ﷺ ގޮވައިލައްވަމުން ގެންދެވިއެވެ. ﷲގެ އަޅުތަކުންނޭވެ. ﷲގެ އަޅުތަކުންނޭވެ. ތިމަންކަލޭގެފާނުގެ އަރިއަހަށް އަންނާށެވެ. ތިމަންކަލޭގެފާނު، ﷲގެ ރަސޫލާ، ދިރި މިހުންނެވީއެވެ. ޤަތުލުވެވަޑައެއް ނުގަނެއެވެ. ފަހެ، އަމުރަށް ނުކިޔަމަންތެރިވެ ތިޔަބައިމީހުން މާތް ﷲގެ ރަސޫލާ ﷺ އަށް ދިން ހިތާމައިގެ ބަދަލުގައި އެކަލާނގެ ތިޔަބައިމީހުންނަށް ހިތާމަ ޖެއްސެވިއެވެ. ތިޔަބައިމީހުންނަށް ނުލިބި ދިޔަ ޣަނީމާ އާއި ލިބުނު ބައްޔާމެދު ތިޔަބައިމީހުން ހިތާމަ ނުކުރުމަށްޓަކައެވެ. ތިޔަބައިމީހުންގެ ތެރެއިން އިޚްލާޞްތެރީންނާއި އެކަލާނގެ މަގުގައި ޖިހާދުކުރާ މީހުން މާތް ﷲ މޮޅަށް ދެނެވޮޑިގެން ވެއެވެ."],["ދެން، އެ ހިތާމަޔަށްފަހު ތިޔަބައިމީހުންގެ ތެރެއިން ބަޔަކަށްޖެހޭ މަޑު ނިންޖެއްގެ ގޮތުގައި، ތިޔަބައިމީހުންގެ މައްޗަށް އެކަލާނގެ އަމާންކަން ބާވައިލެއްވިއެވެ. އަނެއްބަޔަކަށް އެއުރެންގެ އަމިއްލަ نفس ތަކުން ހިތާމަވެރިކަން ލިއްބައިފިކަން ކަށަވަރެވެ. اللَّه އާމެދު އެއުރެން حق ނޫންގޮތްތައް ހީކުރެތެވެ. (އެއީ) ޖާހިލީ ޒަމާނުގެ ހީކުރުމެވެ. އެއުރެން ބުނެތެވެ. ކަންތަކުގެ ތެރެއިން (އެބަހީ: نصر ދެއްވުންފަދަ ކަންތަކުގެ ތެރެއިން) އެއްވެސްކަމެއް ތިމަންމެންނަށް ވޭތޯއެވެ؟ ކަލޭގެފާނު ވިދާޅުވާށެވެ! ހަމަކަށަވަރުން، ހުރިހާކަމެއްމެ މިލްކުވެގެންވަނީ اللَّه އަށެވެ. ކަލޭގެފާނަށް އެއުރެން ފާޅުނުކުރާ ކަންތައް، އެއުރެންގެ ހިތްތަކުގައި ވަންހަނާ ކުރެތެވެ. އެއުރެން ބުނެތެވެ. ކަންތަކުގެ ތެރެއިން ކަމެއް (އެބަހީ: ހަނގުރާމަޔަށް ނުކުތުމާމެދު اختيار އެއް) ތިމަންމެންނަށް ލިބިގެންވީނަމަ، މިތާނގައި ތިމަންމެން قتل އެއް ނުވީހެވެ. ކަލޭގެފާނު ވިދާޅުވާށެވެ! ތިޔަބައިމީހުންގެ ގޭގޭގައި ތިޔަބައިމީހުން ވީކަމުގައިވިޔަސް قتل ވުން އެބަޔެއްގެ މައްޗަށް ކަނޑައަޅުއްވައި ލިޔުއްވާފައިވާ މީހުން، އެއުރެން قتل ވެގެން ވެއްޓޭނޭ ތަންތަނަށް ނުކުތީސްކަން ކަށަވަރެވެ. އަދި، (ތިޔަބައިމީހުންގެ މައްޗަށް ހަނގުރާމަ فرض ކުރެއްވީ) اللَّه ތިޔަބައިމީހުންގެ ހިތްތަކުގައިވާގޮތް امتحان ކުރެއްވުމަށްޓަކައެވެ. އަދި، ތިޔަބައިމީހުންގެ ހިތްތަކުގައިވާ ގޮތްތައް ވަކި ކުރައްވައި ހާމަކުރެއްވުމަށްޓަކައެވެ. اللَّه އީ، ހިތްތަކުގައި ވާހައިކަމެއް މޮޅަށް ދެނެވޮޑިގެންވާ ރަސްކަލާނގެއެވެ. (154)",'ދެން، ތިޔަބައިމީހުންނަށް ލިބުނު ފުން ހިތާމައަށް ފަހު، މާތް ﷲ ތިޔަބައިމީހުންގެ މައްޗަށް މަޑު ނިންޖެއްގެ ގޮތުގައި އެކަލާނގެ އަމާންކަން ބާވައިލެއްވިއެވެ. ތިޔަބައިމީހުންގެ ނަފްސުތަކަށް ހަމަހިމޭންކަން ލިބި ހިތްހަމަޖެހި ދުޝްމަނުންގެ ފަރާތުން އަމާންކަން ލިބުމަށްޓަކައެވެ. މިއީ ޙައިރާން ކުރުވަނިވި މުޢުޖިޒާތެކެވެ. އެހެނީ، ހަނގުރާމައިގެ ތެރޭގައި އިންސާނާއަށް ނިދުމަކީ ވަރަށް ދުރުކަމެކެވެ. އަދި ހޭލައި ހުރުމުގެ ނަތީޖާއަކީ ވަރުބަލިކަމާއި ފޫހިކަމެވެ. ނިދީގެ ސަބަބުން ހަކަތައާއި ހީވާގިކަން އެނބުރި އާދެއެވެ. عَنْ قَتَادَةَ، حَدَّثَنَا أَنَسٌ، أَنَّ أَبَا طَلْحَةَ، قَالَ غَشِيَنَا النُّعَاسُ وَنَحْنُ فِي مَصَافِّنَا يَوْمَ أُحُدٍ ـ قَالَ ـ فَجَعَلَ سَيْفِي يَسْقُطُ مِنْ يَدِي وَآخُذُهُ، وَيَسْقُطُ وَآخُذُهُ‏. (صحيح البخاري، كتاب التفسير، باب قوله ‏{‏أَمَنَةً نُعَاسًا‏})‏ (ޤަތާދާގެ އަރިހުން ރިވާވެގެން ވެއެވެ. އަނަސު އަހަރުމެންނަށް ވިދާޅުވެދެއްވިއެވެ. އަބޫ ޠަލްޙާ ވިދާޅުވިއެވެ. "އުޙުދު ހަނގުރާމައިގެ ދުވަހު އަހަރުމެން ހަނގުރާމައިގެ ސަފުތަކުގައި ތިއްބައި، އަހަރުމެންގެ މައްޗަށް މަޑު ނިންޖެއް ވެރިވިއެވެ.“ އެކަލޭގެފާނު ވިދާޅުވިއެވެ. ”އަހުރެންގެ ކަނޑި އަތުން ދޫވެގެން ވެއްޓޭން ފެށިއެވެ. އަހުރެން އެ ނެގުމުން އަނެއްކާވެސް ވެއްޓެނީއެވެ.") (ޞަޙީޙުލް ބުޚާރީ، ޙަދީޘު: 4562) މި ނިދި ވެރިވީ އިޚްލާޞްތެރި މުއުމިނުންގެ މައްޗަށެވެ. މުނާފިޤުންނަށް ކުރިމަތިވި ބިރުވެރިކަމާއި، ހާސްކަމުގެ ސަބަބުން ލޮލުން މުޅިން ނިދި ފިލައިދިޔައެވެ. އެހެންވެ މާތް ﷲ ވަޙީކުރައްވަނީ މަޑު ނިދި ވެރިވީ ވަކި ބައެއްގެ މައްޗަށެވެ. އަނެއްބައިމީހުންގެ، އެބަހީ މުނާފިޤުންގެ ނަފުސުތައް، ބިރުވެރިކަމާއި، ކަންބޮޑުވުމާއި، ކުށް ހީގެ ތެރެއަށް ވެއްޓުނެވެ. މާތް ﷲ އާ މެދު ނުބައި ހީތައް ކުރާން އެމީހުން ފެށިއެވެ. ޖާހިލިއްޔަތުގެ އަހުލުވެރިން، އިސްލާމްދީނުގެ ބާރު ދުވަހަކުވެސް ޤާއިމު ނުވާނެ ކަމަށާއި، މުޝްރިކުން ހުރިހާ މުސްލިމުން ޤަތުލުކޮށް ހުސްކުރާނެ ކަމަށް ހީކުރި ފަދައިންނެވެ. އެހެންކަމުން މުނާފިޤުން އުޅުނީ މުޅީން ވަހުމުތަކާއި ކުށް ހީތަކުގެ ތެރޭގައެވެ. ﴿يَقُولُونَ هَل لَّنَا مِنَ ٱلْأَمْرِ مِن شَىْءٍ ۗ قُلْ إِنَّ ٱلْأَمْرَ كُلَّهُۥ لِلَّهِ ۗ يُخْفُونَ فِىٓ أَنفُسِهِم مَّا لَا يُبْدُونَ لَكَ ۖ يَقُولُونَ لَوْ كَانَ لَنَا مِنَ ٱلْأَمْرِ شَىْءٌ مَّا قُتِلْنَا هَـٰهُنَا﴾ މުނާފިޤުން ބުނެއެވެ. އަހަރުމެންގެ އަތް މަތީގައި އެއްވެސް ކަމެއް ނެތެވެ. އަހަރުމެންގެ އިޚްތިޔާރު އޮތްނަމަ ހަނގުރާމައަށް ނުނުކުތީމުހެވެ. އޭ މުޙައްމަދު ﷺ އެވެ. އެބައިމީހުންނަށް ވިދާޅުވާށެވެ. ހުރިހާ ކަމެއް އޮތީ މާތް ﷲގެ ކުޅަދުންވަންތަ ކަމުގެ ދަށުގައެވެ. އެކަލާނގެ އިރާދަކުރައްވާ ފަރާތަކަށް ނަޞްރު ދެއްވައި އެކަލާނގެ އިރާދަކުރައްވާ ފަރާތެއް ނިކަމެތި ކުރައްވައެވެ. ކާފިރުން މުސްލިމުން އަތުން މޮޅުވުމަކީ އެބައިމީހުންނަށް ލިބުނު ނަޞްރެއް ނޫނެވެ. މާތް ﷲ އެބައިމީހުންނަށް މުހުލަތުދެއްވައި، މުސްލިމުން އިމްތިޙާނުކުރެއްވީއެވެ. އެބައިމީހުން ހިތުތެރޭގައި ފޮރުވައިގެން ތިބީ ބޭރުފުށުން ކަލޭގެފާނަށް ދައްކާ އެއްޗެއް ނޫނެވެ. އެބައިމީހުން ބުނެއެވެ. އަހަރުމެންނަށް އިޚްތިޔާރެއް އޮތް ނަމަ އަހަރުމެން ނުނުކުތީމުހެވެ. އަދި އަހަރުމެން ޤަތުލުނުވީހެވެ. އެކަމަކު އަހަރުމެންނަށް ނުކުންނާން މަޖުބޫރުކުރެވުނީއެވެ. އަދި އަހަރުމެންގެ އަޚުން މަރަށް ހުށަހެޅުނީއެވެ. ﴿قُل لَّوْ كُنتُمْ فِى بُيُوتِكُمْ لَبَرَزَ ٱلَّذِينَ كُتِبَ عَلَيْهِمُ ٱلْقَتْلُ إِلَىٰ مَضَاجِعِهِمْ ۖ وَلِيَبْتَلِىَ ٱللَّهُ مَا فِى صُدُورِكُمْ وَلِيُمَحِّصَ مَا فِى قُلُوبِكُمْ ۗ وَٱللَّهُ عَلِيمٌۢ بِذَاتِ ٱلصُّدُورِ﴾ ކަލޭގެފާނު އެބައިމީހުންނަށް ވިދާޅުވާށެވެ. ތިޔަބައިމީހުން ނުނުކުމެ މަދީނާގައި ތިއްބަސް، ތިޔަބައިމީހުންގެ ތެރެއިން ތަޤްދީރުގައި މަރުވާން ތިބި ބަޔަކު އެބައިމީހުން މަރުވާން އޮތްތަނަށް ދާނެއެވެ. މާތް ﷲ ތަޤްދީރުގައި ކަނޑައަޅުއްވައިފައި އޮތް ކަމަކުން ރެކިނުގަނެވޭނެއެވެ. އަދި ތިޔަބައިމީހުންގެ ހިތްތަކުގައި ވާ އެއްޗެއް މާތް ﷲ އިމްތިޙާނުކުރެއްވުމަށެވެ. އެއީ އިމާންކަން ތޯ މުނާފިޤުކަންތޯ ބެއްލެވުމަށެވެ. އަދި ތިޔަބައިމީހުންގެ ހިތް ސާފުކުރައްވައި، ޝައްކުން ޠާހިރުކުރައްވައި، އެކަންކަމަށް ތިޔަބައިމީހުންނަށް ޖަޒާދެއްވުމަށެވެ. މިއީ އުޙުދު ހަނގުރާމައިގެ ދުވަހު ހަނގުރާމައަށް ފިއްލަވާން ވަޑައިގެންނެވި ބައެއް އަޞްޙާބު ބޭކަލުންނަށް އަމާޒުކުރައްވައިފައިވާ މަޑުމައިތިރި ޢިތާބެކެވެ.'],["ހަމަކަށަވަރުން، (أُحد ހަނގުރާމައިގައި) ދެ لشكر ބައްދަލުވީ ދުވަހު، ތިޔަބައިމީހުންގެ ތެރެއިން (ހަނގުރާމަޔަށް) އެނބުރި ފުރަގަސްދިން މީހުން، شيطان އާ އެއުރެންގެ މަގުން އެއްކިބާ ކުރިކަން ކަށަވަރީ، އެއުރެން ހޯދި ބައެއް ކަންތަކުގެ ސަބަބުންނެވެ. (އެބަހީ: رسول އާގެ އެންގެވުންތަކާ خلاف ވުމުގެ ސަބަބުންނެވެ.) ހަމަކަށަވަރުން، اللَّه އެއުރެންނަށް عفو ކުރައްވައިފިއެވެ. ހަމަކަށަވަރުން، اللَّه އީ، ގިނަގިނައިން ފާފަފުއްސަވާ حليم ވަންތަ ރަސްކަލާނގެއެވެ. (155)","﴿އުޙުދުގައި މުސްލިމުންގެ ލަޝްކަރާއި މުޝްރިކުންގެ ލަޝްކަރު ބައްދަލުކުރި ދުވަހު ތިޔަބައިމީހުންގެ ތެރެއިން ހަނގުރާމައިގެ މައިދާން ދޫކޮށް ދިޔަ މީހުންގެ ފައި ސީދާ މަގުން ކައްސުވާލައި، އެބައިމީހުން ފާފައިގެ ތެރެއަށް ވައްޓާލީ ޝައިޠާނާއެވެ. އެއީ އެބައިމީހުން ރަސޫލުﷲ ﷺ ގެ އަމުރާއި ޚިލާފުވީމައެވެ. ފަހެ، މާތް ﷲ މާފުދެއްވައި، އެބައިމީހުންގެ ފާފަ ފުއްސަވައިފިއެވެ. އެބައިމީހުން ކުރެވުނު ކަންތަކާމެދު ދެރަވެ ތައުބާވީތީއެވެ. މާތް ﷲ އީ އެކަލާނގެ ފާފަ ފުއްސެވުން ތަނަވަސް ރަސްކަލާނގެއަށް ވާތީ، އުރެދޭ މީހާއަށް ޢަޛާބު އަވަސް ނުކުރައްވައެވެ."],["އޭ إيمان ވެއްޖެ މީސްތަކުންނޭވެ! كافر ވި މީހުން ފަދައިން ތިޔަބައިމީހުން ނުވާށެވެ! (އެއީ) އެއުރެންގެ أخ ން ދަތުރު ފަތުރުކޮށް އުޅުނުހިނދު ނުވަތަ، ހަނގުރާމަވެރިންކަމުގައި ވީހިނދު، ތިމަންމެންގެ ގާތުގައި އެއުރެން ތިބިނަމަ މަރެއްނުވީހޭ، އަދި قتل އެއްވެސް ނުވީހޭ، އެއުރެންގެ أخ ންނަށް ބުނި މީހުންނެވެ. (އެއުރެން އެ ބަސްބުނީ) اللَّه، އެ ބަސް އެއުރެންގެ ހިތްތަކުގައި ހިތާމަޔެއް ކަމުގައި ލެއްވުމަށެވެ. ދިރުއްވަނީވެސް، އަދި މަރުގަންނަވަނީވެސް، اللَّه އެވެ. އަދި، اللَّه އީ، ތިޔަބައިމީހުން ކުރާ ކަންތައް މޮޅަށް ބައްލަވާވޮޑިގެންވާ ރަސްކަލާނގެއެވެ. (156)","އޭ އީމާންވެއްޖެ މީސްތަކުންނޭވެ! އެބައިމީހުންގެ އަޚުން ވިޔަފާރިކުރުމަށް ދަތުރުކޮށްފިނަމަ، ނުވަތަ ﷲގެ މަގުގައި ޖިހާދުކުރުމަށް ނުކުމެއްޖެއްޔާ، އެބައިމީހުން ދަތުރު ނުކުރިނަމަ ނުވަތަ ޖިހާދު ނުކުރިނަމަ، އެބައިމީހުން މަރުނުވީހޭ ނުވަތަ ޤަތުލުނުވީހޭ ބުނާ މުނާފިޤުން ފަދައިން ތިޔަބައިމީހުން ނުވާށެވެ. ﴿لِيَجْعَلَ ٱللَّهُ ذَ‌ٰلِكَ حَسْرَةً فِى قُلُوبِهِمْ ۗ وَٱللَّهُ يُحْىِۦ وَيُمِيتُ ۗ وَٱللَّهُ بِمَا تَعْمَلُونَ بَصِيرٌ﴾ އެބައިމީހުން އެފަދައިން ބުނެ އެގޮތަށް ޤަބޫލުކުރީ އެކަން އެބައިމީހުނަށް މޮޅިއަކަށް، ހިތާމައަކަށް އަދި ހިތްދަތިކަމަކަށް ވުމަށެވެ. އެހެނީ، ނުނިކުމެ ތިބުމަކުން މަރުން ސަލާމަތް ނުވާނެއެވެ. އިންސާނާ ގޭގައި އިނަސް، އަދި އޭނާ ﷲގެ މަގުގައި ޖިހާދުކުރަން ނުކުތަސް އޭނާ ދިރި ދަމަހައްޓަވާ، އަދި އޭނާ މަރުގަންނަވާ ފަރާތަކީ ހަމަ މާތް ﷲއެވެ. އަދި އަޅުތަކުންގެ ޢަމަލުތައް ބައްލަވައިވޮޑިގެން އެއަށް ޖަޒާދެއްވަނީ މާތް ﷲ އެވެ."],["ހަމަކަށަވަރުން، اللَّه ގެ މަގުގައި ތިޔަބައިމީހުން قتل ވިޔަސް، ނުވަތަ މަރުވިޔަސް، اللَّه ގެ حضرة ން ފާފަފުއްސެވުމާއި، رحمة ލެއްވުން އެއުރެން އެއްކުރާ ތަކެއްޗަށްވުރެ މާ ހެޔޮކަން ބޮޑެވެ. (157)",'ތިޔަބައިމީހުން ﷲގެ މަގުގައި ޖިހާދު ކުރަނިކޮށް ޝަހީދުވިޔަސް، ނުވަތަ ޖިހާދުކުރުމުގެ ނިޔަތްގަނެ ޖިހާދަށް ނުދެވި ތަންމަތީގައި މަރުވިޔަސް، ދުނިޔޭގައި ތިބެ، މިފަނާވަނިވި ދުނިޔޭގެ އަގެއް ނެތް މުދާ އެއްކުރުމަށްވުރެ ރަނގަޅެވެ. ޙަދީޘުގައި އައިސްފައި ވެއެވެ. "مَنْ سأَلَ اللَّه تَعَالَى الشَّهَادةَ بِصِدْقٍ بلَّغهُ اللهُ منَازِلَ الشُّهَداءِ وإنْ ماتَ على فِراشِهِ " – (صحيح مسلم، كتاب الأمارة، باب استحباب طلب الشهادة في سبيل الله) (ތެދުވެރިކަމާއެކު، ޝަހީދުވުމަށް އެދި ﷲގެ ޙަޟްރަތުގައި ދެންނެވިމީހާ، އޭނާގެ ތަންމަތީގައި މަރުވިޔަސް، މާތް ﷲ އޭނާއަށް ޝަހީދުންގެ ދަރަޖަ ދެއްވާނެއެވެ.) (ޞަޙީޙު މުސްލިމް، ޙަދީޘު: 1909)'],["ހަމަކަށަވަރުން، ތިޔަބައިމީހުން މަރުވިޔަސް، ނުވަތަ قتل ވިޔަސް، ތިޔަބައިމީހުން އެއްކުރައްވާހުށީ، اللَّه ގެ حضرة އަށް ކަން ކަށަވަރެވެ. (158)","ތިޔަބައިމީހުން ތަންމަތީގައި މަރުވިޔަސް، އަދި ހަނގުރާމައިގެ މައިދާނުގައި ޤަތުލުވިޔަސް ތިޔަބައިމީހުން އެނބުރި ދާނީ މާތް ﷲގެ ޙަޟްރަތަށެވެ. އެކަލާނގެ ތިޔަބައިމީހުންގެ ޢަމަލުތަކަށް ޖަޒާދެއްވާނެއެވެ. އެހެންކަމުން، ތިޔަބައިމީހުން މާތް ﷲއާ ކުއްތަންކުރާ، އެކަލާނގެ ރުހިވޮޑިގަތުން ލިބޭ ޢަމަލުތަކަށް އިސްކަން ދޭށެވެ."],["އެއުރެންނަށް ކަލޭގެފާނު އޯގާވެރިވެވަޑައިގަތީ، اللَّه ގެ حضرة ން ލެއްވި رحمة އެއްގެ ސަބަބުންނެވެ. ހިތްޕުޅު ހަރުކަށި، خُلق ނުބައި ބޭކަލަކު ކަމުގައި ކަލޭގެފާނުވިނަމަ، ކަލޭގެފާނުގެ އަރިހުން އެއުރެން ވަކިވެގެން ހިނގައްޖައީހެވެ. ފަހެ، އެއުރެންނަށް ކަލޭގެފާނު عفو ކުރައްވާށެވެ! އަދި، އެއުރެންނަށް ފާފަފުއްސެވުން އެދި ދަންނަވާށެވެ! އަދި، ކަންތަކުގައި ކަލޭގެފާނު އެމީހުންނާ مشورة ކުރައްވާށެވެ! ފަހެ، (ކަމަކާމެދު) ކަލޭގެފާނު عزم ކަނޑައަޅުއްވައިފިނަމަ، ފަހެ، ކަލޭގެފާނު اللَّه އަށް وكيل ކުރައްވާށެވެ! ހަމަކަށަވަރުން، وكيل ކުރާ މީހުންދެކެ اللَّه ލޯބިވެވޮޑިގެންވެތެވެ. (159)","ކަލޭގެފާނުގެ އަމުރަށް ނުކިޔަމަންތެރި ވުމަށްފަހު ވެސް ކަލޭގެފާނުގެ ޞަޙާބީންނާމެދު ކަލޭގެފާނު އޯގާތެރިވެވަޑައިގަތީ ކަލޭގެފާނުގެ ހިތްޕުޅުގައި މާތް ﷲ ރަޙުމް ލައްވައިފައިވާތީއެވެ. ކަލޭގެފާނަކީ ހަރުކަށި، އަޚްލާޤު ނުބައި، އެބައިމީހުންނާމެދު ހަރުކަށިކަމާ ރުޅިވެރިކަމާއެކު ކަންކުރައްވާ ބޭފުޅެއްނަމަ އެބައިމީހުން ކަލޭގެފާނާ ދުރަށް ޖެހި މުޅީން ވަކިވެ ހިނގައްޖައީހެވެ. ﴿فَٱعْفُ عَنْهُمْ وَٱسْتَغْفِرْ لَهُمْ وَشَاوِرْهُمْ فِى ٱلْأَمْرِ ۖ فَإِذَا عَزَمْتَ فَتَوَكَّلْ عَلَى ٱللَّهِ ۚ إِنَّ ٱللَّهَ يُحِبُّ ٱلْمُتَوَكِّلِينَ﴾ އެބައިމީހުންނަށް ކުރެވުނު ކުށަށް މާތް ﷲ މާފުދެއްވި ފަދައިން ކަލޭގެފާނުވެސް މާފުދެއްވާށެވެ. އަދި އެބައިމީހުންނަށް ފާފަ ފުއްސަވައިދެއްވުން އެދި އެކަލާނގެ ޙަޟްރަތުގައި ދަންނަވާށެވެ. އެބައިމީހުންނާ މެދު ކަލޭގެފާނު ބެހެއްޓެވި ހެޔޮކަމާއި، އެބައިމީހުންނަށް ވެވަޑައިގަތް އޯގާތެރިކަން ފުރިހަމަކުރެއްވުމަށެވެ. ހަނގުރާމައިގެ ކަންކަމުގައްޔާއި، މުހިއްމު ހުރިހާ ކަމެއްގައި ކަލޭގެފާނު އެބައިމީހުންނާ މަޝްވަރާކުރައްވާށެވެ. އެއީ، މުސްލިމުން އެކަން ނަމޫނާއަކަށް ބެލުމަށެވެ. ކަމެއްގައި ކަލޭގެފާނު އެބައިމީހުންނާ މަޝްވަރާކުރެއްވުމަށް ފަހު އެކަމާއިގެން ކުރިއަށް ވަޑައިގަންނަވާނަމަ ކަލޭގެފާނުގެ ވެރިރަސްކަލާނގެއަށް ވަކީލުކުރައްވާށެވެ. ފަހެ، އެކަލާނގެއަށް ވަކީލުކުރާ މީހުންނަށް މާތް ﷲ ރުހިވޮޑިގަންނަވައެވެ."],["اللَّه، ތިޔަބައިމީހުންނަށް نصر ދެއްވާނަމަ، ފަހެ، ތިޔަބައިމީހުން ބަލިކުރާނޭ އެއްވެސް ފަރާތެއްނެތެވެ. އަދި، އެކަލާނގެ ތިޔަބައިމީހުން ދެރަކުރައްވާނަމަ، އެއަށްފަހު ތިޔަބައިމީހުންނަށް نصر ދޭނީ ފަހެ، ކާކުހެއްޔެވެ؟ އަދި، ހަމައެކަނި اللَّه އަށް مؤمن ން وكيل ކުރާހުށިކަމެވެ! (160)","﴿إِن يَنصُرْكُمُ ٱللَّهُ فَلَا غَالِبَ لَكُمْ ۖ وَإِن يَخْذُلْكُمْ فَمَن ذَا ٱلَّذِى يَنصُرُكُم مِّنۢ بَعْدِهِۦ ۗ وَعَلَى ٱللَّهِ فَلْيَتَوَكَّلِ ٱلْمُؤْمِنُونَ﴾ މާތް ﷲ ތިޔަބައިމީހުންނަށްޓަކައި ނަޞްރާއި ޢިއްޒަތް އިރާދަކުރައްވައިފިނަމަ، މި ބިންމަތީގައި ވާ އެއްވެސް ފަރާތަކަށް ތިޔަބައިމީހުން ބަލިކޮށްނުލެވޭނެއެވެ. އަދި އެކަލާނގެ ތިޔަބައިމީހުން ބަލިކުރައްވައި ނިކަމެތިކުރެއްވުމަށް އިރާދަކުރައްވައިފިނަމަ، މާތް ﷲ ފިޔަވައި ތިޔަބައިމީހުންނަށް ނަޞްރުދޭނީ ކާކުހެއްޔެވެ. އެހެނީ، ހުރިހާ ކަމެއް ވަނީ އެކަލާނގެ ކުޅަދުންވަންތަ ކަމުގެ ދަށުގައެވެ. ޢިއްޒަތާއި، ނަޞްރާއި، ނިކަމެތިކަން ދެއްވަނީ އެކަލާނގެއެވެ. އޭ މުއުމިނުންނޭވެ، ތިޔަބައިމީހުން އެކަލާނގެއަށް ވަކީލުކުރާށެވެ."],["(غنيمة) މުދަލަށް خيانة ތެރިވުމަކީ، ނަބީބޭކަލަކަށް އޮތްކަމެއް ނޫނެވެ. އަދި، މުދަލަށް خيانة ތެރިވާ މީހާ އެމީހަކު خيانة ތެރިވި ތަކެއްޗާއިގެން قيامة ދުވަހުން (އެކަލާނގެ حضرة އަށް) އަންނާނެތެވެ. ދެން، ކޮންމެ نفس އަކަށްމެ އެ نفس އެއް ހޯދިކަމެއް (ގެ ޖަޒާ) ފުރިހަމަޔަށް ލިބިދެއްވާނެތެވެ. އެއުރެންނަށް ބޭއިންސާފު ނުކުރައްވާ ގޮތުގައެވެ. (161)","ބަދުރު ހަނގުރާމައިގެ ޣަނީމާތަކުގެ ތެރެއިން ރަތްކުލައިގެ ސާލެއް ގެއްލުމުން، އޭތި ނެންގެވީ ރަސޫލުﷲ ﷺ ކަމަށް ވެދާނެކަމަށް މުނާފިޤުންގެ ތެރެއިން ބައެއް މީހުން ބުންޏެވެ. ދެން މި އާޔަތް ބާވައިލެއްވިއެވެ. قَالَ ابْنُ عَبَّاسٍ رضى الله عنهما نَزَلَتْ هَذِهِ الآيَةُ ‏{‏ وَمَا كَانَ لِنَبِيٍّ أَنْ يَغُلَّ ‏}‏ فِي قَطِيفَةٍ حَمْرَاءَ فُقِدَتْ يَوْمَ بَدْرٍ فَقَالَ بَعْضُ النَّاسِ لَعَلَّ رَسُولَ اللَّهِ صلى الله عليه وسلم أَخَذَهَا فَأَنْزَلَ اللَّهُ عَزَّ وَجَلَّ ‏{‏ وَمَا كَانَ لِنَبِيٍّ أَنْ يَغُلَّ ‏}‏ إِلَى آخِرِ الآيَةِ ‏. (سنن أبي داود، كتاب الحروف والقراءات, باب (1)) (އިބްނު ޢައްބާސް رضي الله عنهما ވިދާޅުވިއެވެ. ﴿وَمَا كَانَ لِنَبِىٍّ أَن يَغُلَّ ۚ ﴾ މި އާޔަތް ބާވައިލެއްވީ ބަދުރު ހަނގުރާމައި ދުވަހު ގެއްލުނު ރަތް ކުލައިއިގެ ސާލަކާ ބެހޭގޮތުންނެވެ.ބައެއް މީހުން ބުނީ ރަސޫލުﷲ ﷺ އޭތި ނެންގެވީ ކަމަށް ވެދާނެ ކަމުގައެވެ.ދެން މާތް ﷲ ﴿وَمَا كَانَ لِنَبِىٍّ أَن يَغُلَّ ۚ﴾ މި އާޔަތް ބާވައިލެއްވިއެވެ.) (ސުނަނު އަބީދާވޫދް، ޙަދީޘު: 3971) މާނައީ: ޣަނީމާއަށް ޚިޔާނަތްތެރިވުމީ އެއްވެސް ނަބީބޭކަލަކަށް ކުރެއްވުން ހުއްދަ އަދި އެކަށީގެންވާ ކަމެއް ނޫނެވެ. އެހެނީ ޚިޔާނާތްތެރިވުމަކީ ނަބީކަމާ މުޅިން ފުށުއަރާ ސިފައެކެވެ. މިކަން މިއީ ތަޞައްވުރުވެސް ނުކުރެވޭ ކަމަކަށް ވާއިރު މިކަން ޙަޤީޤަތަކަށް ނުވާނެއެވެ. މުސްލިމުންގެ ތެރެއިން ޣަނީމާއަށް ޚިޔާނާތްތެރިވާ މީހަކު، ޤިޔާމަތް ދުވަހު މަޙްޝަރު ކުރައްވާނީ އޭނާ އެ ނެގި އެއްޗެއް ކަރުގައި އެޅިގެންވާ ޙާލުގައެވެ. އެއީ އޭނާ ބޭޒާރުކުރެއްވުމުގެ ގޮތުންނެވެ. ދެން ކޮންމެ ނަފުސަކަށް އުނިކުރުމެއް ނެތި ފުރިހަމައަށް ޖަޒާ ދެއްވާނެއެވެ."],["ފަހެ، اللَّه ގެ ރުއްސެވުމަށް تبع ވީމީހާ، اللَّه ގެ حضرة ން އަންނަ ކޯފާއަކާއިގެން އެނބުރި އައިމީހެއްފަދަ ހެއްޔެވެ؟ އަދި، އެމީހަކު (އެބަހީ: اللَّه ގެ ކޯފާއާއިގެން އައި މީހަކު) އުޅޭނެތަނަކީ، جهنّم އެވެ. (އެއީ) ހާދަހާ ނުބައިވެގެންވާ ނިމިދިއުމެކެވެ. (162)","މާތް ﷲގެ ރުއްސެވުމާ ހަމައަށް ވާޞިލުވެވޭ މަގެއްގައި ހިނގާ މީހާ، އެކަލާނގެއަށް އުރެދި، ފާފަތަކަށް އަރައިގަތުމުގެ ސަބަބުން އެކަލާނގެ ކޯފާ ޙައްޤުވެ، އެމީހަކު އޮންނާނޭ ތަނަކީ ނަރަކަ ކަމުގައިވީ މީހާ އާ އެއްފަދަ ވާނޭ ހެއްޔެވެ؟ ނިމުމެއްގެ ގޮތުގައި ނަރަކައަކީ ހާދަހާ ނުބައި ތަނެކެވެ."],["އެއުރެން، اللَّه ގެ حضرة ގައި ވަނީ ދަރަޖަތަކަކަށެވެ. އަދި، اللَّه އީ، އެއުރެންކުރާ ކަންތައް މޮޅަށް ބައްލަވާވޮޑިގެންވާ ރަސްކަލާނގެއެވެ. (163)","ޤިޔާމަތް ދުވަހު މީސްތަކުން ތިބޭނީ ތަފާތު ދަރަޖަތަކުގައެވެ. ﷲގެ ރުއްސެވުން ހޯދަން މަސައްކަތްކުރި މީހުންނަށް މާތްކަމާއި ގިނަގުނަ ޘަވާބެވެ. ﷲގެ ކޯފާއާއެކު ދިޔަ މީހަކަށް ނިކަމެތިކަމާ ވޭންދެނިވި ޢަޛާބެވެ. އަޅުތަކުން ކުރާ ޢަމަލުތައް މާތް ﷲއަށް ވަންހަނާވެގެން ނުވެއެވެ. އެކަލާނގެ އެ ޢަމަލުތަކަށް ޖަޒާ ދެއްވާނެއެވެ."],["ހަމަކަށަވަރުން، مؤمن ންގެ މައްޗަށް اللَّه ދަރުމަވަންތަވެ ވޮޑިގެންފިއެވެ. (އެއީ) އެއުރެންގެ ތެރެޔަށް، ހަމަ އެއުރެންގެ ތެރެއިން رسول އަކު ފޮނުއްވި ހިނދުގައެވެ. އެކަލާނގެ آية ތައް އެއުރެންނަށް ކިޔަވައިދެއްވާ އަދި، އެއުރެން طاهر ކުރައްވާ، އަދި ފޮތާއި حكمة، އެއުރެންނަށް އުނގަންނައިދެއްވާ ބޭކަލެއްގެ ގޮތުގައެވެ. އޭގެކުރިން އެއުރެންވީ، ބަޔާންވެގެންވާ މަގުފުރެދުމެއްގައިކަން ކަށަވަރެވެ. (164)","އެންމެ ފަހުގެ ނަބިއްޔާ މުޙައްމަދު ﷺ ޢަރަބީންގެ ތެރެއިން ފޮނުއްވައި، މާތް ﷲ ވަނީ މުއުމިނުންނަށް ބޮޑުވެގެންވާ ނިޢުމަތެއް ދެއްވައިފައެވެ. އަދި އެބައިމީހުން މާތްކުރައްވައި އެބައިމީހުންގެ މައްޗަށް އިޙްސާންތެރިވެވޮޑިގެންފައެވެ. އެބައިމީހުން އެކަލޭގެފާނަށް ތަބަޢަވެ، އެކަލޭގެފާނުގެ އަރިހުން ދީނުގެ ޙުކުމްތައް ލިބިގަތުމަށެވެ. އެކަލޭގެފާނު އެބައިމީހުންނަށް ކީރިތި ޤުރްއާނުގެ އާޔަތްތައް ކިޔަވައިވިދާޅުވެދެއްވައެވެ. ކުށްތަކާ ފާފަތަކުން އެބައިމީހުން ޠާހިރުކުރައްވައެވެ. ޤުރްއާނާއި ސުންނަތް އެބައިމީހުންނަށް އުނގަންނައިދެއްވައެވެ. އެކަލޭގެފާނު ފޮނުއްވުގެ ކުރިން އެބައިމީހުން ތިބީ ޝިރުކާއި މަގުފުރެދުމުގެ އަނދިރިކަމުގެ ތެރޭގައި ދެވޭނުދެވޭ ތަނެއް ނޭނގި ގެއްލިފައެވެ."],["މިކަންތައްއައީ ކޮންތާކުންހޭ ތިޔަބައިމީހުން ބުނީ، ތިޔަބައިމީހުންނަށް مصيبة އެއް އައިސް ޖެހުނީމާ ހެއްޔެވެ؟ ހަމަކަށަވަރުން، އެ مصيبة ގެ ދެގުނަ (އެއުރެންނަށް) ތިޔަބައިމީހުންވަނީ ޖައްސާފައެވެ. ކަލޭގެފާނު ވިދާޅުވާށެވެ! އެއީ، ތިޔަބައިމީހުންގެ އަމިއްލަ نفس ގެ ފަރާތުން އައިކަމެކެވެ. ހަމަކަށަވަރުން، اللَّه އީ، ކޮންމެ ކަމެއްގެ މައްޗަށް ކުޅަދުންވަންތަ ރަސްކަލާނގެއެވެ. (165)","ތިޔަބައިމީހުންނަށް އުޙުދު ހަނގުރާމައިގެ ދުވަހު މުޞީބާތް ޖެހި، ތިޔަބައިމީހުންގެ ތެރެއިން ހަތްދިހަ މީހުން މަރުވި އިރު، ތިޔަބައިމީހުން ވަނީ ހަމަ އޭގެ ދެގުނަ މުސީބާތް އެބައިމީހުންނަށް ޖައްސައިފައެވެ. އެހެނީ، ބަދުރު ހަނގުރާމައިގެ ދުވަހު ތިޔަބައިމީހުން އެމީހުންގެ ތެރެއިން ހަތްދިހަ މީހުން ޤަތުލުކޮށް ހަތްދިހަ މީހުން ހައްޔަރު ކުރީމުއެވެ. ތިޔަބައިމީހުން ތިޔަ ބުނަނީ މިއީ ކިހިނެއް ވީ ކަމެއް ހެއްޔެވެ؟ އަހަރުމެން ބަލިވީ ކީއްވެހެއްޔެވެ؟ އަހަރުމެންނަށް ނަޞްރުދެއްވާނެ ކަމަށް މާތް ﷲ ވަނީ ވަޢުދުވެވޮޑިގެންފައި ނޫންތޯއެވެ؟ އޭ މުޙައްމަދު ﷺއެވެ. ކަލޭގެފާނު އެބައިމީހުންނަށް ވިދާޅުވާށެވެ. ބަލިވުމުގެ ސަބަބަކީ ތިޔަބައިމީހުންނެވެ. ތިޔަބައިމީހުން ރަސޫލުﷲ ﷺ ގެ އަމުރާ ޚިލާފުވީއެވެ. އާޔަތުގައި މުއުމިނުންނަށް މާތް ﷲ ރުހިވޮޑިނުގަތުމުގެ ބަސް ވަޙީކުރެއްވި ސަބަބަކީ، ރަސޫލުﷲ ﷺ ގެ އަމުރާ ޚިލާފުވެ، ބަލިވެ މުޞީބާތް ޖެހުމުގެ ސަބަބަކަށް އެބައިމީހުން ވާއިރު، އެބައިމީހުން ﴿أَنَّىٰ هَـٰذَا﴾ (މިހެންވީ ކިހިނެއް ހެއްޔެވެ؟) މިހެން ބުނުމެވެ. އެބައިމީހުން ވަނީ އެބައިމީހުން ތިބި ތަން ދޫކޮށް، ޣަނީމާއަށް ދަހިވެތިވެފައެވެ. އަމުރަށް ނުކިޔަމަންތެރިވެ ތިބެ، ބަލިވުމުން ޙައިރާންވަނީ ކީއްވެ ހެއްޔެވެ؟ ބަލިވުމުގެ ސަބަބަކީ ޚުދު އެބައިމީހުންނެވެ!؟"],["(أُحد ހަނގުރާމައިގައި) ދެ لشكر ބައްދަލުވި ދުވަހު، ތިޔަބައިމީހުންނަށް ޖެހުނުކަންތައް (ދަންނާށެވެ!) ފަހެ، އެއީ اللَّه ގެ إذن ފުޅާ ލައިގެން ޖެހުނުކަމެކެވެ. އަދި، (ތެދުވެރި) مؤمن ން ދެނެވޮޑިގެންވެ، އެކަން ހާމަކުރެއްވުމަށްޓަކައެވެ. (166)","އުޙުދު ހަނގުރާމައިގައި މުއުމިނުންގެ ލަޝްކަރާއި މުޝްރިކުންގެ ލަޝްކަރު ބައްދަލުކުރި ހިނދު، ތިޔަބައިމީހުން ޤަތުލުވެ ބަލިވީ މާތް ﷲގެ ޤަޟާޤަދަރުގައި އެކަން އެހެން އޮތީމައެވެ. ތިޔަބައިމީހުން އިމްތިޙާނުކުރެއްވުމަށެވެ. އަދި މިއިމްތިޙާނުން ތިޔަބައިމީހުންގެ ތެރެއިން ތެދުވެރި މުއުމިނުންނާއި ދޮގުވެރި މުނާފިޤުން ވަކިވެ އެނގޭނެހެން ހެއްދެވުމަށެވެ. އެހެންވެ، ދެން މާތް ﷲ ވަޙީކުރައްވަނީ،"],["އަދި، منافق ވި މީހުން އެކަލާނގެ ދެނެވޮޑިގެންވެ، އެކަން ހާމަކުރެއްވުމަށްޓަކައެވެ. (އެދުވަހު) އެއުރެންނަށް އެންގެވިއެވެ. اللَّه ގެ މަގުގައި ހަނގުރާމަކުރަން ނުވަތަ (ޖާނާއި މާލު دشمن ންގެ ކިބައިން) دفاع ކުރަން ތިޔަބައިމީހުން އަންނާށެވެ! އެއުރެން ބުނެފޫއެވެ. ތިމަންމެންނަށް ހަނގުރާމައެއްވާކަން އެނގޭނަމަ، ތިޔަބައިމީހުންގެ ފަހަތުން ތިމަންމެން ދިޔައީމުހެވެ. އެދުވަހު އެއުރެން إيمان ކަމަށްވުރެ كافر ކަމާ ގާތްކަން ބޮޑެވެ. އެއުރެންގެ ހިތްތަކުގައި ނުވާ ކަންތައް އެއުރެންގެ އަނގައިން ބުނެތެވެ. އެއުރެން ވަންހަނާކުރާ ކަންތައް އެންމެމޮޅަށް ދެނެވޮޑިގެންވަނީ اللَّه އެވެ. (167)","އަދި އުޙުދު ހަނގުރާމައިގެ ދުވަހު ރަސޫލުﷲ ﷺދޫކޮށް މަގުމަތީން އެނބުރިދިޔަ މުނާފިޤުން ވަކިކުރެއްވުމަށެވެ. އެއީ އިބްނު ސަލޫލާއި އޭނާގެ ޖަމާޢަތުގެ މީހުންނެވެ. އެއީ ތިންސަތޭކަ މީހުންނެވެ. ދޮގު އުޒުރުތަކެއް ދައްކަމުން އެބައިމީހުން ބުންޏެވެ. ހަނގުރާމައެއް ހިނގާނެކަން އެނގޭނަމަ އަހަރުމެން ތިޔަބައިމީހުންނާއެކު ދިޔައީމުހެވެ. އެކަމަކު ހަނގުރާމައެއް ހިނގާނެހެން އަހަރުމެނަށް ހީއެއް ނުވެއެވެ. އެބައިމީހުންގެ މިބަހުން އެބައިމީހުން އެވަނީ އީމާންކަމަށް ވުރެ ކާފިރުކަމާ ބޮޑަށް ކައިރިވެފައެވެ. އެއީ، އެބައިމީހުންގެ އެ އެނބުރި ދިއުމުގެ ސަބަބުން މުސްލިމުން ބަލިކަށިވެ، މުޝްރިކުން މުސްލިމުން ބަލިކުރުމަށް ދަހިވެތިވީތީއެވެ. ﴿يَقُولُونَ بِأَفْوَٰهِهِم مَّا لَيْسَ فِى قُلُوبِهِمْ ۗ وَٱللَّهُ أَعْلَمُ بِمَا يَكْتُمُونَ﴾ އެބައިމީހުން ފާޅުކުރަނީ އެބައިމީހުންގެ ހިތުގައި ފޮރުވައިފައިވާ އެއްޗަކާ ދިމާ އިދިކޮޅު އެއްޗެކެވެ. އެބައިމީހުން ހިފީ ދެކަމެއްގައެވެ. ފުރަތަމަ ކަމަކީ ހަނގުރާމައެއް ކުރާން ޖެހޭކަން ނޭނގުމެވެ. ދެވަނަ ކަމަކީ ހަނގުރާމައެއް ހިނގާނަމަ އެ ހަނގުރާމައިގައި ބައިވެރިވާން އަޒުމުކަނޑައެޅުމެވެ. އެ ދެކަމުގައި ވެސް އެބައިމީހުން ހެދީ ދޮގެވެ. އެހެނީ، ނުކުތީ ހަނގުރާމައަށް ކަން އެބައިމީހުންނަށް އެނގެއެވެ. އަދި މުނާފިޤުކަމުން އެބައިމީހުން ތިބީ ހަނގުރާމައިގައި ބައިވެރި ނުވާން ފުރަތަމަވެސް ނިންމައިގެންނެވެ. އެބައިމީހުންގެ ކަންތަކާއި، އެބައިމީހުން ހިތުގައި ފޮރުވައިގެން ތިބި އެއްޗެއް މާތް ﷲ މޮޅަށް ދެނެވޮޑިގެން ވެއެވެ."],["އެއުރެންނީ ހަނގުރާމަޔަށް ނުނިކުމެތިބެ، އެއުރެންގެ أخ ންނަށް ބުނި މީހުންނެވެ. ތިމަންމެންނަށް އެއުރެން ކިޔަމަންވީނަމަ، (އެބަހީ: ހަނގުރާމަޔަށް ނުނިކުމެ ތިބިނަމަ) އެއުރެން قتل އެއް ނުވީހެވެ. ކަލޭގެފާނު ވިދާޅުވާށެވެ! ތިޔަބައިމީހުން ތެދުބުނާ ބަޔަކު ކަމުގައިވާނަމަ، މަރު، ތިޔަބައިމީހުންގެ އަމިއްލަ نفس ތަކުން ދުރުކޮށްބަލާށެވެ! (168)","މިއީ މުނާފިޤުންގެ ޢަޤީދާގެ ނުބައިކަމުގެ ވާހަކައަށް އިތުރުކުރައްވައިފައިވާ ވާހަކައެވެ. އެބައިމީހުން އެބައިމީހުންގެ އަޚުން ކަމުގައިވާ، ހަނގުރާމަށް ނުގޮސް ތިބި މުނާފިޤުންނަށް ބުންޏެވެ. މުސްލިމުން އަހަރުމެންގެ ބަސްއަހައިގެން ހަނގުރާއަށް ނުގޮސް އެނބުރި އައިނަމަ އެބައިމީހުން ހަނގުރާމައިގައި މަރުނުވީހެވެ!! އޭ ރަސޫލާ ﷺ އެވެ. އެބައިމީހުންނަށް ވިދާޅުވާށެވެ. ތިޔަބައިމީހުން ތިޔަކުރާ ދަޢުވާ ތެދުކަމުގައި ވެފައި، ހަނގުރާމައަށް ނުނުކުމެ ގޭގައި ތިބުމުން މަރުން ސަލާމަތްވާކަމުގައި ވަނީނަމަ، ތިޔަބައިމީހުން އަމިއްލައަށް މަރުން ސަލާމަތްވެބަލާށެވެ."],["اللَّه ގެ މަގުގައި ހަނގުރާމަކޮށް شهيد ވީ މީހުންނަކީ، މަރުވެފައިވާ ބަޔެކޭ ހީނުކުރާ ހުށިކަމެވެ! އަދި، ކިއެއްތަ! އެއުރެންނީ އެއުރެންގެ ވެރިރަސްކަލާނގެ حضرة ގައި رزق ލިބޭ حال، ދިރިތިބި ބަޔެކެވެ. (169)",'އުޙުދު ހަނގުރާމައިގައި ޝަހީދުވެގެން ދިޔަ މީހުންނަކީ، އިޙްސާސެއްނެތް، ކައިބޮއިނަހަދާ، ނިޢުމަތްތަކުގެ އުފާލިބިނުގަންނަ، މަރުވެފައިވާ ބައެއް ކަމުގައި އެއްގޮތަކަށްވެސް ހީނުކުރާށެވެ. އަދިކިއެއްތަ އެބައިމީހުން ބަރްޒަޚުގެ ޙަޔާތުގައި ދިރި އެބަތިއްބެވެ. ދާއިމީ ސުވަރުގޭގެ ބަގީޗާ ތަކުގައި ތަފާތު ނިޢުމަތްތަކުން އުފާ ލިބިގަންނަ ޙާލު އެބައިމީހުން ތިބީ އެބައިމީހުންގެ ވެރިރަސްކަލާނގެ ޙަޟްރަތުގައި ރިޒުޤު ލިބިލިބިއެވެ. ރަސޫލުﷲﷺގެ އަރިހުން އައިސްފައި ވެއެވެ. އެކަލޭގެފާނު ޙަދީޘުކުރެއްވިއެވެ. ‏"‏لَمَّا أُصِيبَ إِخْوَانُكُمْ بِأُحُدٍ جَعَلَ اللَّهُ أَرْوَاحَهُمْ فِي جَوْفِ طَيْرٍ خُضْرٍ تَرِدُ أَنْهَارَ الْجَنَّةِ، تَأْكُلُ مِنْ ثِمَارِهَا، وَتَأْوِي إِلَى قَنَادِيلَ مِنْ ذَهَبٍ مُعَلَّقَةٍ فِي ظِلِّ الْعَرْشِ، فَلَمَّا وَجَدُوا طِيبَ مَأْكَلِهِمْ وَمَشْرَبِهِمْ وَمَقِيلِهِمْ قَالُوا ‏:‏ مَنْ يُبَلِّغُ إِخْوَانَنَا عَنَّا أَنَّا أَحْيَاءٌ فِي الْجَنَّةِ نُرْزَقُ لِئَلاَّ يَزْهَدُوا فِي الْجِهَادِ وَلاَ يَنْكُلُوا عِنْدَ الْحَرْبِ فَقَالَ اللَّهُ سُبْحَانَهُ ‏:‏ أَنَا أُبَلِّغُهُمْ عَنْكُمْ ‏.‏ قَالَ:‏ فَأَنْزَلَ اللَّهُ ﴿وَلَا تَحْسَبَنَّ ٱلَّذِينَ قُتِلُوا۟ فِى سَبِيلِ ٱللَّهِ أَمْوَٰتًۢا ۚ بَلْ أَحْيَآءٌ عِندَ رَبِّهِمْ يُرْزَقُونَ﴾‏"‏ - (سنن أبي داود، كتاب الجهاد، باب في فضل الشهادة) (ތިޔަބައިމީހުންގެ އަޚުން އުޙުދު ހަނގުރާމައިގައި ޝަހީދުވުމުން މާތް ﷲ އެބައިމީހުންގެ ރޫޙު ލެއްވީ ފެހި ދޫނިތަކެއްގެ ހަށިތެރޭގައެވެ. އެ ދޫނިތައް ސުވަރުގޭގެ ކޯރުތަކަށް ގޮސް، އެތަނުގެ މޭވާކައި، ޢަރްޝުގެ ދަށުގައި އެލުވާފައިވާ ރަނުގެ ޤިންދީލުތަކުގައި އަރާމުކުރަން ތިބެއެވެ. އެބައިމީހުންނަށް އެބައިމީހުންގެ ކެއުމާއި، ބުއިމާއި ނިދުމުގެ ކަންކަން ރަނގަޅުވަރު ފެނުމުން އެބައިމީހުން ބުންޏެވެ. އަހަރުމެންގެ އަޚުންނަށް އަހަރުމެން ސުވަރުގޭގައި ދިރި ތިބިކަން އަންގައިދޭނީ ކާކު ހެއްޔެވެ. އޭރުން އެބައިމީހުން ﷲގެ މަގުގައި ހޭދަކުރުމަށް ފަސްނުޖެހޭނެއެވެ. އަދި ހަނގުރާމަކުރުމަށް ބިރުގަނެ ފިނޑިނުވާނެއެވެ. ދެން މާތް ﷲ ވަޙީކުރެއްވިއެވެ. ތިޔަބައިމީހުންގެ ފަރާތުން ތިމަންރަސްކަލާނގެ އެބައިމީހުންނަށް ތިޔަ ވާހަކަ އަންގަވާހުށީމެވެ. ދެން މާތް ﷲ ﴿وَلَا تَحْسَبَنَّ ٱلَّذِينَ قُتِلُوا۟ فِى سَبِيلِ ٱللَّهِ أَمْوَٰتًۢا ۚ بَلْ أَحْيَآءٌ عِندَ رَبِّهِمْ يُرْزَقُونَ﴾ ބާވައިލެއްވިއެވެ.) (ސުނަނު އަބީދާވޫދު، ޙަދީޘު: 2520)'],["(އެއުރެން ތިބޭހުށީ) اللَّه، އެކަލާނގެ فضل ވަންތަކަމުން އެއުރެންނަށް ދެއްވި ކަންތަކާމެދު، އުފާކުރާ حال ގައެވެ. އަދި، އެއުރެންގެ ފަހަތުން އައިސް އަދި، ބައްދަލުނުކޮށްތިބި މީހުންނާމެދު އެއުރެންގެ މައްޗަށް ބިރެއް ނެތްކަމަށާއި، އަދި، އެއުރެންނީ ހިތާމަކުރާނޭ ބަޔަކު ކަމުގައި ނުވާކަމާމެދު، އެއުރެން އުފާކުރާ حال ގައެވެ. (170)","އެބައިމީހުން ތިބީ ނިޢުމަތާއި ހިތްހަމަޖެހުމާއި، މާތް ﷲގެ ފަޟްލުވަންތަކަމުން އެކަލާނގެ އެބައިމީހުންނަށް ދެއްވި މާތްކަމާމެދު އުފާކުރާ ޙާލުގައެވެ. އަދި ހަނގުރާމައިގައި ޝަހީދުނުވާ އަޚުންނާ މެދުވެސް، ޝަހީދުވެއްޖެނަމަ އެބައިމީހުންނަށް ލިބޭނެ ނިޢުމަތާއި އުފާވެރިކަން ފެނިފައި އެބައިމީހުން އުފާކުރެއެވެ. އެބައިމީހުންގެ އަޚުން ވެސް ޝަހީދުވާން އެބައިމީހުން އެދޭ ކަހަލައެވެ. ބިރުވެރިކަމެއް، ހިތާމައެއް ނެތް ދާއިމީ ނިޢުމަތުގެ ޙަޔާތެއް އެބައިމީހުންނަށްވެސް ލިބޭތޯއެވެ."],["އެއުރެން (ވަނީ) اللَّه ގެ حضرة ން ދެއްވާ نعمة އާއި، فضل ވަންތަކަމަށާއި، އަދި، ހަމަކަށަވަރުން اللَّه، مؤمن ންގެ ދަރުމަ ގެއްލެނި ނުކުރައްވާނޭކަމަށް އުފާކުރާ ގޮތުގައެވެ. (171)","އެބައިމީހުން އުފާވާ ވާހަކަ މާތް ﷲ ތަކުރާރު ކުރައްވައިފައި ވަނީ މާތް ﷲގެ މަގުގައި ޖިހާދުކުރާ މީހުންނަށް އެކަލާނގެ ޙަޟްރަތުން ހުރިމަތިވެރި ފަޟްލުވަންތަކަން އެންގެވުމަށެވެ. އަދި އެބައިމީހުންގެ މުއުމިން އަޚުންނަށް ހިތްވަރު ދެއްވުމަށެވެ. މާނައީ: މާތް ﷲ އެކަލާނގެ މަތިވެރި ފަޟްލުވަންތަކަމުން، އެބައިމީހުން ކުރި ޖިހާދަށްޓަކައި އެބައިމީހުންނަށް ދެއްވައިފައިވާ ނިޢުމަތާމެދު އެބައިމީހުން އުފާކުރެއެވެ. މާތް ﷲ ޝަހީދުންގެ ދަރުމަ ގެއްލެނި ނުކުރައްވައެވެ."],["އެއީ، އެއުރެންނަށް ވޭނާއި، ހާނީއްކަ ލިބުމަށްފަހުވެސް، اللَّه އާއި، رسول އާއަށް އިޖާބަދިން މީހުންނެވެ. އެއުރެންގެ ތެރެއިން إحسان ތެރިވެ تقوى ވެރިވި މީހުންނަށް ބޮޑުވެގެންވާ ދަރުމަ ހުށްޓެވެ. (172)","މިމަތިވެރި ދަރަޖަ ލިބޭ މުޖާހިދުންނަކީ، އުޙުދު ހަނގުރާމައިގައި ޒަޚަމްތައް ލިބި ނުހަނު ބޮޑު ހިތާމައާއި އިމްތިޙާނާއި ކުރިމަތިލުމަށް ފަހުވެސް މާތް ﷲ އަށާއި، އެކަލާނގެ ރަސޫލާ ﷺ އަށް ކިޔަމަންވީ މީހުންނެވެ. އަދި މުޝްރިކުންނާއި ކުރިމަތިލުމަށް ޙަމްރާއުލް އަސަދަށް ނުކުތުމަށް ރަސޫލުﷲ ﷺ އެބައިމީހުންނަށް ގޮވައިލެއްވުމުން، އެބައިމީހުންނަށް ލިބިފައިވާ ބޮޑެތި ޒަޚަމްތަކާއެކުވެސް އެބައިމީހުން ރަސޫލާ ﷺއަށް ކިޔަމަންވެ، އެކަލޭގެފާނަށް އިޖާބަދިން މީހުންނެވެ. އެބައިމީހުންނަށް އެބައިމީހުން ކުރި ޖިހާދާއި ވީ ޤުރްބާނީއަށް މަތިވެރި ދަރުމަ ހުށްޓެވެ. ޙަމްރާއުލްއަސަދު ހަނގުރާމައިގެ ވާހަކަ: މުސްލިމުން ރަސޫލުﷲ ﷺ ގެ އަމުރަށް ނުކިޔަމަންތެރިވުމުގެ ސަބަބުން މުސްލިމުން ބަލިވުމަށްފަހު ރަސޫލުﷲﷺމަދީނާއަށް އެނބުރިވަޑައިގަތް ފަހުން، މުޝްރިކުން އެއްބަޔަކު އަނެއްބަޔަކަށް ކުށްވެރިކުރަމުން ބުންޏެވެ. ތިޔަބައިމީހުންނަށް އަދި ކަމެއް ނުކުރެވެއެވެ. މުސްލިމުންގެ އާރާއި ބާރު ކުޑަކޮށްލައިފީމުއެވެ. އެކަމަކު މުޅީން ނައްތައިނުލައި ދޫކޮށްލީއެވެ. ދެން، އެބައިމީހުން މުސްލިމުންގެ ބާރު މުޅިން ނައްތައިލުމުގެ ބޭނުމުގައި މަދީނާއަށް އެނބުރިދާން ނިންމިއެވެ. މުޝްރިކުންގެ މިނިންމުމުގެ ޚަބަރު މާތް ﷲ ވަޙީގެ ޒަރީއާއިން ރަސޫލާ ﷺއަށް ދެއްވިއެވެ. ދެން ރަސޫލުﷲ ﷺއެކަލޭގެފާނުގެ އަޞްޙާބުންނަށް ހަނގުރާމައަށް ތައްޔާރުވުމަށް އެންގެވިއެވެ. އަޞްޙާބުންނަށް ލިބިފައިވާ ވަރުބަލިކަމުގެ އިތުރަށް ލިބިފައިވާ ބޮޑެތި ޒަޚަމްތަކާއެކުވެސް އެބޭކަލުން އެކަލޭގެފާނަށް ކިޔަމަންވުމަށް އަވަސްވެގަތެވެ. އަދި މާތް ﷲ މުޝްރިކުންގެ ހިތްތަކަށް ބިރުވެރިކަން ވެއްދެވުމުގެ ސަބަބުން އެބައިމީހުން އެމީހުންގެ އެނުބައި މަޤްޞަދު ޙާޞިލު ކުރާން ނޫޅެ އެނބުރި ހިނގައްޖެއެވެ."],["އެއީ، އެއުރެންނަށް މީސްތަކުން ބުނި މީހުންނެވެ. ހަމަކަށަވަރުން، ތިޔަބައިމީހުންނާ ދެކޮޅަށް މީސްތަކުން (لشكر) އެއްކޮށްފިއެވެ. ފަހެ، ތިޔަބައިމީހުން، އެއުރެންދެކެ ބިރުގަންނާށެވެ! ފަހެ، އެ ބަސް އެއުރެންނަށް إيمان ކަން އިތުރުކުރިއެވެ. އަދި، އެއުރެން ބުނޫއެވެ. ތިމަންމެންނަށް، اللَّه ފުދެއެވެ. އަދި، وكيل ކުރެވޭ ފަރާތުގެ މޮޅުކަމާއެވެ! (173)","މުޝްރިކުންނަށް ވާގިވެރިވާ މުނާފިޤުން މުސްލިމުންގެ ހިތްތަކަށް ބިރުވެރިކަން ވެއްދުމުގެ ގޮތުން ބުންޏެވެ. ޤުރައިޝުން ތިޔަބައިމީހުންނާ ކުރިމަތިލުމަށް ލަޝްކަރުތައް ޖަމާކޮށްފިއެވެ. ތިޔަބައިމީހުންގެ އަމިއްލަ ނަފްސުތަކުގެ މައްޗަށް ބިރުވެތިވާށެވެ. އަދި ހަނގުރާމައަށް ނުނިކުންނާށެވެ. މިބިރުގެންނެވުމުން އެބައިމީހުންގެ އީމާންކަން އިތުރުވެ، ﷲގެ ނަޞްރުގެ މައްޗަށް އެބައިމީހުންގެ ހިތުގައި އޮތް އިތުބާރު ބޮޑުވުން ނޫން އެހެން ކަމެއް ނުވެއެވެ. އަދި އެބައިމީހުން ބުންޏެވެ. އަހަރުމެންނަށް މާތް ﷲ ފުދިވޮޑިގެން ވެއެވެ. އެކަލާނގެއީ އެކަލާނގެއަށް ވަކީލުކުރާ ފަރާތްތަކަށް އެންމެ ރަނގަޅު ޙިމާޔަތެވެ. އަދި އެންމެ ރަނގަޅަށް ނަޞްރުދެއްވާ ރަސްކަލާނގެއެވެ."],["ފަހެ، اللَّه ގެ حضرة ން ދެއްވި نعمة އާއި، فضل ވަންތަވެރިކަމާއިގެން ގެއްލުމެއް ނުލިބި، އެއުރެން އެނބުރި އައޫއެވެ. އަދި، އެއުރެން اللَّه ގެ ރުއްސެވުންހުރި މަގަށް تبع ވޫއެވެ. اللَّه އީ، ބޮޑުވެގެންވާ فضل ވަންތަކަމުގެ ވެރިރަސްކަލާނގެއެވެ. (174)","ފަހެ، އެބައިމީހުން އެނބުރި އައީ ސަލާމަތުން ތިބުމުގެ ނިޢުމަތާއި، ސަވާބާއި މާތްކަމުގެ އިތުރުކަމާ އެކުގައެވެ. މުޝްރިކުންގެ ހިތްތަކަށް މާތް ﷲބިރުވެރިކަން ވެއްދުމުގެ ސަބަބުން އެއްވެސް ހަނގުރާމައެއް ނުހިނގާތީ އެބައިމީހުންނަށް ހިތްނޭދޭ އެއްވެސް ކަމެއް، އަދި އެއްވެސް ގެއްލުމެއް ދިމައެއް ނުވެއެވެ. އަދި ޖިހާދުކުރާން ނުކުތް މީހުންނަށް ދެދުނިޔޭގެ ބާއްޖަވެރިކަމަށް މަގުފަހިކޮށްދޭ، މާތް ﷲގެ ރުއްސެވުން ވަނީ ލިބިފައެވެ. މާތް ﷲ އަކީ އެކަލާނގެ އަޅުތަކުންނަށް ނުހަނު އިޙްސާންތެރި ރަސްކަލާނގެއެވެ."],["ހަމަކަށަވަރުން، އެއީ، ހަމަ شيطان އާއެވެ. އެކަލޭގެ، އެކަލޭގެ އެކުވެރިން ދެކެ (ތިޔަބައިމީހުން) ބިރުގަންނަވަނީއެވެ. ފަހެ، ތިޔަބައިމީހުން އެއުރެންދެކެ ބިރުނުގަންނާށެވެ! އަދި، ތިޔަބައިމީހުން، مؤمن ން ކަމުގައިވާނަމަ، ތިމަންރަސްކަލާނގެއަށް ތިޔަބައިމީހުން ބިރުވެތިވާށެވެ! (175)","އޭ މުއުމިނުންނޭވެ. ތިޔަބައިމީހުން ދުޝްމަނުން ދެކެ ބިރުނުގަންނާށެވެ. ޝައިޠާނާ އެކަލޭގެ އެކުވެރި މުޝްރިކުންދެކެ ތިޔަބައިމީހުން ބިރުގަންނަވަނީއެވެ. ފަހެ ތިޔަބައިމީހުން އެމީހުން ދެކެ ބިރުނުގަންނާށެވެ. އެހެނީ، ތިޔަބައިމީހުން ތިމަންރަސްކަލާނގެ އަމުރަށް ކިޔަމަންވަނީ ނަމަ ތިމަންރަސްކަލާނގެ ތިޔަބައިމީހުންނަށް ނަޞްރު ދެއްވާނަމެވެ. މިއާޔަތުގައި އައިސްފައި މިވާ ޝައިޠާނާއަކީ މުސްލިމުންގެ ހިތްވަރު ބަލިކޮށްލުމަށް އަބޫ ސުފްޔާނު ފޮނުވި ނުޢައިމު އަލްއަޝްޖަޢީއެވެ. އޭނާއަށް ޝައިޠާނާ ކަމަށް ނިސްބަތްކުރެވުނީ މީސްތަކުން ހައްލާން އޭނާ ކުރި މަސައްކަތުގެ ސަބަބުންނެވެ."],["كافر ވުމުގައި، އަވަސްވެގަންނަ މީހުން ކަލޭގެފާނު ހިތާމަވެރި ކުރުވިޔަ ނުދެއްވާށެވެ! ހަމަކަށަވަރުން، އެއްވެސްކަމަކުން އެއުރެންނަކަށް اللَّه އަށް ގެއްލުމެއް ނުދެވޭނެތެވެ. اللَّه އިރާދަކުރައްވަނީ، އެއުރެންނަށް آخرة ގައި އެއްވެސް نصيب އެއް ނުލެއްވުމަށެވެ. އަދި، އެއުރެންނަށް ބޮޑުވެގެންވާ عذاب ހުށްޓެވެ. (176)","އޭ މުޙައްމަދު ﷺ އެވެ. އެބައިމީހުންގެ ބަހާއި ޢަމަލުން ކާފިރުކަމާއި ދިމާއަށް ހަލުވިކޮށް ދަތުރު ކުރަމުންދާ މުނާފިޤުންގެ ކަންތަކާމެދު ކަލޭގެފާނު ހިތާމަނުކުރައްވާށެވެ. އަދި އެބައިމީހުން ފާޅުގައި އިސްލާމްދީނާ ދެކޮޅަށް ރާވާ މަކަރުވެރި ރޭވުންތަކާމެދު ކަލޭގެފާނު އަޅައިނުލައްވާށެވެ. އެބައިމީހުންނަށް މާތް ﷲ އަކަށް ގެއްލުމެއް ނުދެވޭނެއެވެ. އެބައިމީހުން ގެއްލުން ދެނީ އެބައިމީހުންގެ އަމިއްލަ ނަފްސުތަކަށެވެ. ﴿يُرِيدُ ٱللَّهُ أَلَّا يَجْعَلَ لَهُمْ حَظًّا فِى ٱلْءَاخِرَةِ ۖ وَلَهُمْ عَذَابٌ عَظِيمٌ﴾ މާތް ﷲ އިރާދަކުރައްވަނީ އެބައިމީހުންނަށް އާޚިރަތުގައި ރަޙްމަތުގެ އެއްވެސް ނަޞީބެއް ނުލިބޭނެހެން އެބައިމީހުންގެ އެނުބައި ޢަމަލުތަކާއިގެން ކުރިއަށް ދާން އެބައިމީހުން ދޫކޮށްލައްވާށެވެ. އަދި މީގެ އިތުރަށް ނަރަކައިގައި އެބައިމީހުންނަށް ގަދަފަދަ ވެގެންވާ ޢަޛާބު އާޚިރަތް ދުވަހު ހުށްޓެވެ."],["ހަމަކަށަވަރުން، إيمان ކަމުގެ ބަދަލުގައި كافر ކަން ގަތްމީހުންނަކަށް އެއްވެސްކަމަކުން اللَّه އަށް ގެއްލުމެއް ނުދެވޭނެތެވެ. އަދި، އެއުރެންނަށް ވޭންދެނިވި عذاب ހުށްޓެވެ. (177)","އީމާންކަމުގެ ބަދަލުގައި ކާފިރުކަން ގަނެގެން އުޅޭ މުނާފިޤުންނަށް އެބައިމީހުން އެކުރާ ކަންތަކުން މާތް ﷲ އަކަށް އެއްވެސް ގެއްލުމެއް ނުދެވޭނެއެވެ. އަދި އެބައިމީހުންނަށް ނަރަކައިގެ ވޭންދެނިވި ޢަޛާބު ހުށްޓެވެ."],["ތިމަންރަސްކަލާނގެ އެއުރެންނަށް (ޖަޒާ ދެއްވުމުގައި) ލަސްކުރެއްވުން އެއީ، އެއުރެންގެ އަމިއްލަ نفس ތަކަށް ހެޔޮގޮތެއްކަމަށް كافر ވި މީހުން ހީނުކުރާހުށިކަމެވެ! ތިމަންރަސްކަލާނގެ އެއުރެންނަށް އެކަން ލަސްކުރައްވާކަން ކަށަވަރީ، އެއުރެންގެ ފާފަ އިތުރުވުމަށެވެ. އަދި، އެއުރެންނަށް އިހާނަތްތެރިކަން ދެނިވި عذاب ހުށްޓެވެ. (178)","ތިމަންރަސްކަލާނގެ ޢުޤޫބާތެއް ނުދެއްވައި ކާފިރުންނަށް ދެއްވައިފައިވާ މުހުލަތަކީ އެބައިމީހުންނަށް ދުނިޔޭގައި ރަނގަޅު ކަމެއް ކަމުގައި އެބައިމީހުން އެއްގޮތަކަށްވެސް ހީނުކުރާށެވެ. ތިމަންރަސްކަލާނގެ އެބައިމީހުން ދޫކޮށްލައްވައިފައިވަނީ، އެބައިމީހުން ފާފަކުރުމާއި އުރެދުމުގައި އިތުރަށް ކުރިއަށް ގޮސް ބޮޑަށް މަގުފުރެދުމަށެވެ. އެބައިމީހުންނަށް އާޚިރަތް ދުވަހު ނިކަމެތިކަން ލިބިދެނިވި ޢަޛާބު ހުށްޓެވެ."],["ރަނގަޅު މީހުންގެ ތެރެއިން ނުބައިމީހުން ވަކިކުރައްވައިފުމަށް ދާނދެން، اللَّه ތިޔަބައިމީހުން ތިބިގޮތުގެ މައްޗަށް (އެބަހީ: مؤمن ންނާއި منافق ން އެކުވެ އުޅުމުގެ މައްޗަށް) مؤمن ން ދުލެއް ނުކުރައްވާނެތެވެ. އަދި، غيب ގެ ކަންތައް اللَّه، ތިޔަބައިމީހުންނަށް ފާޅެއް ނުކުރައްވާނެތެވެ. އެހެނެއްކަމަކު، اللَّه، އެކަލާނގެ رسول ންގެ ތެރެއިން އެކަލާނގެ އިރާދަކުރައްވާ ބަޔަކު خيار ކުރައްވަތެވެ. ފަހެ، ތިޔަބައިމީހުން اللَّه އަށާއި، އެކަލާނގެ رسول ންނަށް إيمان ވާށެވެ! އަދި، ތިޔަބައިމީހުން إيمان ވެ، تقوى ވެރިވާނަމަ، ފަހެ، ތިޔަބައިމީހުންނަށް ބޮޑުވެގެންވާ ދަރުމަ ހުށްޓެވެ. (179)","އުޙުދު ހަނގުރާމައިގައި ކުރެއްވި ފަދައިން ގަދަފަދަ އިމްތިޙާނެއް ކުރައްވައި ކެތްތެރި މުއުމިނުންނާއި، ނުކިޔަމަންތެރި މުނާފިޤުން އެނގި ތެދުވެރި އީމާންކަމުގެ އަހުލުވެރީންނާއި، ދޮގުވެރި މުނާފިޤުކަމުގެ އަހުލުވެރީން ވަކިކުރައްވާންދެން މުނާފިޤުން މުއުމިނުންނާ މަސްހުނިވެގެން އެކުގައި އުޅުމަށް މާތް ﷲ ދޫކޮށްނުލައްވާނެއެވެ. ﴿وَمَا كَانَ ٱللَّهُ لِيُطْلِعَكُمْ عَلَى ٱلْغَيْبِ وَلَـٰكِنَّ ٱللَّهَ يَجْتَبِى مِن رُّسُلِهِۦ مَن يَشَآءُ ۖ﴾ ތިޔަބައިމީހުން އަމިއްލައަށް މުއުމިނުންނާއި މުނާފިޤުން ވަކިކުރާން، އަޅުތަކުންގެ ހިތްތަކުގައިވާ އެއްޗެއް މާތް ﷲ ތިޔަބައިމީހުންނަށް ނުދައްކަވާނެއެވެ. އެހެންނަމަވެސް، މާތް ﷲ އެބައިމީހުން ވަކި ކުރައްވަނީ އެބައިމީހުން އިމްތިޙާނު ކުރައްވައިގެންނެވެ. އަދި އެކަލާނގެ ބައެއް ރަސޫލުބޭކަލުންނަށް ވަޙީގެ ޒަރީއާއިން މުނާފިޤުންގެ ކަންތައް އަންގަވައެވެ. އަދި ބައެއް ބޭކަލުންނަށް ޣައިބުގައިވާ ބައެއް ކަންކަންވެސް އަންގަވައެވެ. މިގޮތަށް ނަބިއްޔާއަށް ވެސް މުނާފިޤުންގެ ކަންކަން އެންގެވިއެވެ. ﴿فَـَٔامِنُوا۟ بِٱللَّهِ وَرُسُلِهِۦ ۚ وَإِن تُؤْمِنُوا۟ وَتَتَّقُوا۟ فَلَكُمْ أَجْرٌ عَظِيمٌ﴾ އެހެންކަމުން، ޣައިބުގެ ކަންކަމުގައި ތިޔަބައިމީހުން މާތްﷲ އާއި އެކަލާނގެ ރަސޫލާ ﷺ ގެ ބަސްފުޅު ތެދުކޮށް ޤަބޫލުކުރާށެވެ. ތިޔަބައިމީހުން މާތް ﷲއަށް އީމާންވެ، އެކަލާނގެއަށް ބިރުވެތިވެ، އެކަލާނގެ ޙަރާމްކުރެއްވި ކަންކަމަށް އަރައިނުގަންނަ ނަމަ، ތިޔަބިއިމީހުންނަށް އެކަލާނގެ ޙަޟްރަތުން މަތިވެރި ދަރުމަ ހުށްޓެވެ."],["اللَّه، އެކަލާނގެ فضل ވަންތަކަމުގެ ތެރެއިން އެއުރެންނަށް ދެއްވި ތަކެއްޗާމެދު، ދަހިވެތިވާ މީހުން، އެކަންއެއީ، އެއުރެންނަށްހުރި ހެޔޮކަމެއް ކަމުގައި ހީނުކުރާހުށިކަމެވެ! އަދި ކިއެއްތަ! އެއީ، އެއުރެންނަށްހުރި ނުބައިކަމެކެވެ. އެއުރެން ދަހިވެތިވި ތަކެތީން قيامة ދުވަހުން އެއުރެންގެ ކަރުގައި ކަސްތަޅު އަޅުއްވާ ހުށްޓެވެ. އުޑުތަކާއި ބިމުގެ ملك ވެރިކަންވަނީ اللَّه އަށެވެ. އަދި، اللَّه އީ، ތިޔަބައިމީހުންކުރާ ކަންތައް މޮޅަށް ދެނެވޮޑިގެންވާ ރަސްކަލާނގެއެވެ. (180)",'މާތް ﷲ އެކަލާނގެ މަތިވެރި ފަޟްލުވަންތަކަމާއި، ދީލަތިކަމުން އެބައިމީހުންނަށް ދެއްވައިފައިވާ މުދަލުން ޒަކާތް ނުދޭ، އަދި އެމުދަލުން ހެޔޮ ކަންކަމަށް ހޭދަ ނުކުރާ މީހުން، އެބައިމީހުންގެ އެދަހިވެތިކަމުން އެބައިމީހުންނަށް ފައިދާ ކުރާނެ ކަމަށް އެއްގޮތަކަށްވެސް ހީނުކުރާށެވެ. އަދި ކިއެއްތަ އެއީ އެބައިމީހުންނަށް ދުނިޔޭގައި ހުރި ބޮޑު ގެއްލުމެކެވެ. ﴿سَيُطَوَّقُونَ مَا بَخِلُوا۟ بِهِۦ يَوْمَ ٱلْقِيَـٰمَةِ ۗ وَلِلَّهِ مِيرَٰثُ ٱلسَّمَـٰوَ‌ٰتِ وَٱلْأَرْضِ ۗ وَٱللَّهُ بِمَا تَعْمَلُونَ خَبِيرٌ﴾ އަދި ޤިޔާމަތް ދުވަހު އެ މުދާތައް އެބައިމީހުންގެ ކަރުގައި ހާރެއްގެ ގޮތުގައި އެޅުވޭނެއެވެ. އެއީ ޔާޤޫތާއި މަރުޖާނުގެ ހާރެއް ނޫނެވެ. އެއީ ބިޔަ ބިރުވެރި ހަރުފައެކެވެ. އޭތި ކަރުގެ ވަށައިގެން އޮޅައިފައި އެއިން ޢަޛާބު ދެވޭނެއެވެ. އަލްބުޚާރީ އެކަލޭގެފާނުގެ ޞަޙީޙުގައި ނަބިއްޔާ ﷺ ގެ އަރިހުން ރިވާކުރައްވައިފައި ވެއެވެ. "‏ مَنْ آتَاهُ اللَّهُ مَالاً، فَلَمْ يُؤَدِّ زَكَاتَهُ مُثِّلَ لَهُ يَوْمَ الْقِيَامَةِ شُجَاعًا أَقْرَعَ، لَهُ زَبِيبَتَانِ، يُطَوَّقُهُ يَوْمَ الْقِيَامَةِ، ثُمَّ يَأْخُذُ بِلِهْزِمَتَيْهِ ـ يَعْنِي شِدْقَيْهِ ـ ثُمَّ يَقُولُ أَنَا مَالُكَ، أَنَا كَنْزُكَ ثُمَّ تَلاَ ‏{‏لاَ يَحْسِبَنَّ الَّذِينَ يَبْخَلُونَ‏}‏ الآيَةَ‏.‏ ‏"‏ (صحيح البخاري، كتاب الزكاة، باب إثم مانع الزكاة) (މާތް ﷲ މުދާ ދެއްވުމުން އެމުދަލުން ޒަކާތް ނުނެރުނު މީހާގެ ކަރުގައި އެމުދާ ޤިޔާމަތް ދުވަހު ބިޔަ ބިރުވެރި ހަރުފައެއްގެ ގޮތުގައި އެޅުވޭނެއެވެ. އޭގައި ކަޅު ދެތިކި ހުންނާނެއެވެ. އެހަރުފަ އޭނާގެ ދަތްދޮޅީގެ ދެފަރާތުގައި ހިފައިފައި ބުނާނެއެވެ. އަހުރެން މިއީ ކަލޭގެ މުދަލެވެ. އަހުރެން މިއީ ކަލޭގެ ޚަޒާނާއެވެ. ދެން އިތުރު އެކަލޭގެފާނު ﴿ وَلَا يَحْسَبَنَّ ٱلَّذِينَ يَبْخَلُونَ ﴾ މިއާޔަތް ކިޔަވައިވިދާޅުވިއެވެ.) (ޞަޙީޙުލް ބުޚާރީ، ޙަދީޘު: 1403) މާތް ﷲ މިއާޔަތް ނިންމަވާލައްވާފައި ވަނީ މި ބަސްފުޅުންނެވެ. ﴿وَلِلَّهِ مِيرَٰثُ ٱلسَّمَـٰوَ‌ٰتِ وَٱلْأَرْضِ ۗ وَٱللَّهُ بِمَا تَعْمَلُونَ خَبِيرٌ﴾ މާނައީ: ހަމަކަށަވަރުން އެބައިމީހުން މަރުވާނެއެވެ. އަދި އެބައިމީހުންގެ އަތުގައި ހުރި ހުރިހާ މުދަލެއް ވާރުތަކުރައްވާނީ މާތް ﷲއެވެ. މާތް ﷲގެ ޚަލްޤުތަކުން ފަނާވެ ނެތިދިއުމަށް ފަހު އެބައިމީހުންގެ ހުރިހާ ތަކެއްޗެއް އެނބުރި ދާނީ މާތް ﷲގެ ޙަޟްރަތަށެވެ. ވީއިރު، އެކަލާނގެ މިލްކުން އެކަލާނގެ މަގުގައި ހޭދަނުކޮށް އެބައިމީހުން ދަހިވެތި ވަނީ ކީއްވެ ހެއްޔެވެ؟'],["ހަމަކަށަވަރުން، اللَّه އީ فقير އެކޭ، ތިމަންމެންނީ މުއްސަނދިންނޭ ބުނިމީހުންގެ ބުނުން، اللَّه އައްސަވާވޮޑިގެންފިކަން ކަށަވަރެވެ. އެއުރެން ބުނި ބުނުމާއި، އެއުރެން حق އަކާނުލައި ނަބިއްޔުން قتل ކުޅަކަން ނިކަންހުރެ ތިމަންރަސްކަލާނގެ ލިޔުއްވާހުށީމެވެ. އަދި، (قيامة ދުވަހުން އެއުރެންނަށް) ތިމަންރަސްކަލާނގެ وحى ކުރައްވާހުށީމެވެ. ތިޔަބައިމީހުން، އަނދައަނދާހުރި ނަރަކައިގެ عذاب ގެ ރަހަ ލިބިގަންނާށެވެ! (181)","މިއީ މާތް ﷲ ލަޢުނަތް ލެއްވި ޔަހޫދީން އެކަލާނގެ އަށް ނިސްބަތްކޮށް ދެއްކި ނުބައިކަން ބޮޑުވެގެންވާ ވާހަކައެވެ. މާތް ﷲ ﴿مَّن ذَا الَّذِي يُقْرِضُ اللَّـهَ قَرْضًا حَسَنًا﴾ (ހެޔޮވެގެންވާ ދަރަންޏަކުން މާތް ﷲ އަށް ދަރަނި ދޭނީ ކާކުހެއްޔެވެ؟) މިއާޔަތް ބާވައިލެއްވުމުން ޔަހޫދީން ޖެއްސުމުގެ ރާގަށް ބުންޏެވެ. މާތް ﷲ އަކީ ފަޤީރު ފަރާތެކެވެ. އެކަލާނގެ ފަޤީރު ނޫންނަމަ އަހަރުމެން އަތުން ދަރަނި ނުހޯއްދެވީހެވެ. ﴿سَنَكْتُبُ مَا قَالُوا۟ وَقَتْلَهُمُ ٱلْأَنۢبِيَآءَ بِغَيْرِ حَقٍّ وَنَقُولُ ذُوقُوا۟ عَذَابَ ٱلْحَرِيقِ﴾ ތިމަންރަސްކަލާނގެ ޙަޟްރަތަށް ނިސްބަތްކޮށް އެބައިމީހުން އެދެއްކި ނުބައިކަން ބޮޑުވެގެންވާ ވާހަކަ ތިމަންރަސްކަލާނގެ ލިޔުއްވާހުށީމެވެ. އަދި އެބައިމީހުން ނަބީބޭކަލުން ޤަތުލުކުޅަ ވާހަކަވެސް ތިމަންރަސްކަލާނގެ ލިޔުއްވާހުށީމެވެ. އަދި ތިމަންރަސްކަލާނގެ އެބައިމީހުންނަށް ވަޙީކުރައްވާހުށީމެވެ. ނަރަކައިގެ އަނދައަނދައި ހުރި ހޫނު ގަދަ އަލިފާނުގެ ޢަޛާބުގެ ރަހަ ތިޔަބައިމީހުން ދެކޭށެވެ."],["އެއީ، ތިޔަބައިމީހުންގެ އަތްތަކުން އިސްކުޅަ ކަންތަކުގެ ސަބަބުންނެވެ. އަދި، ހަމަކަށަވަރުން اللَّه އީ، އަޅުތަކުންނަށް އަނިޔާވެރިވެވޮޑިގެންވާ ކަލަކުކަމުގައި ނުވެއެވެ. (182)","ތިޔަބައިމީހުންނަށް ތިޔަ ލިބުނީ ތިޔަބައިމީހުންގެ އަތްތަކުން ތިޔަބައިމީހުން ކުރި ކަންކަމުގެ ޖަޒާއެވެ. އަދި މާތް ﷲއީ އެއްވެސް ފަރާތަކަށް އަނިޔާވެރިވެވޮޑިނުގަންނަވާ ރަސްކަލާނގެއެވެ. އެކަލާނގެ އެއްވެސް ފަރާތަކަށް އަނިޔާވެރިވެވޮޑިގަތުމަކީ ވާނޭ ކަމެއް ނޫނެވެ. މިއާޔަތް ބާވައިލެއްވި ސަބަބާ ބެހޭގޮތުން ރިވާވެގެން ވެއެވެ. އަބޫބަކްރު އައްޞިއްދީޤު رضي الله عنه ޔަހޫދީން އެއްވެ ހަދާ ތަނަކަށް ވެދެވަޑައިގަތެވެ. އޭރު އެކަލޭގެފާނަށް ފެނިވަޑައިގަތީ އެމީހުން އެމީހުންގެ ބޮޑެއް ކަމުގައިވާ ފިންޙާސް ކައިރިއަށް އެއްވެ ތިއްބައެވެ. އޭނާއަކީ އެމީހުންގެ އަޙްބާރުންނާއި ޢިލްމުވެރީންގެ ތެރޭގައި ހިމެނޭ މީހެކެވެ. ދެން އަބޫބަކްރު رضي الله عنه އޭނާއަށް ވިދާޅުވިއެވެ. ﷲއަށް ބިރުވެތިވެ އިސްލާމްވާށެވެ. މާތް ﷲ ގަންދެއްވައި ވިދާޅުވަމެވެ. މުޙައްމަދު ﷺ އަކީ ﷲ ގެ ރަސޫލާ ކަމާއި، އެކަލޭގެފާނު ވަޑަގެންނެވީ އެކަލޭގެފާނުގެ ވެރިރަސްކަލާނގެ ޙަޟްރަތުން ޙައްޤު ދީނާއިގެން ކަމާއި، ތިޔަބައިމީހުންގެ ފޮތްތައް ކަމުގައިވާ ތައުރާތާއި އިންޖީލުގައި އެކަލޭގެފާނުގެ ވާހަކަ އައިސްފައިވާ ކަން ކަލެއަށް ރަނގަޅަށް އެނގެއެވެ. އެހިނދު ފިންޙާޞް އަބޫބަކްރު رضي الله عنه އަށް ބުންޏެވެ. އޭ އަބޫބަކްރެވެ. ﷲ ގަންދީ ބުނަމެވެ. އަހަރުމެން ފަޤީރުވެގެން ކޮންމެހެން ﷲއަށް ބޭނުންވެގެން ނުއުޅެމެވެ. އަހަރުމެންނަށް ބޭނުންވެވޮޑިގަންނަވާ ފަޤީރަކީ އެކަލާނގެއެވެ. އެކަލާނގެ ފުދިވޮޑިގެންވާނަމަ އެކަލާނގެ އަހަރުމެން އަތުން ދަރަންޏަށް އެދިވޮޑިނުގަތީހެވެ!! ދެން، އަބޫބަކުރު رضي الله عنه ކޯފާ އިސްކުރައްވައި އޭނާގެ މޫނުމަތީގައި ޖެއްސެވުމުން މޫނުން ލޭ ފައިބާން ފެށިއެވެ. އަދި އެކަލޭގެފާނު އޭނާއަށް ވިދާޅުވިއެވެ. މާތް ﷲގެ ޢަދުއްވާއެވެ. ކަލޭމެންނާއި އަހަރުމެންނާ ދެމެދު ވެވިފައި އޮތް އެއްބަސްވުމެއް ނެތް ނަމަ ކަނޑީން ޖަހައި ކަލޭގެ ބޯ ބުރިކޮށްލީމުހެވެ. ދެން ފިންޙާޞް ރަސޫލުﷲ ﷺ ގެ އަރިހަށް ގޮސް ދެންނެވިއެވެ. އޭ މުޙައްމަދުގެފާނެވެ! ކަލޭގެފާނުގެ އެކުވެރިޔާ އަހުރެންނަށް ހެދި ގޮތް ދެކެވަޑައިގެންބައްލަވާށެވެ! އަދި އަބޫބަކުރު رضي الله عنه ވަޑައިގެން އެ ނުލަފާމީހާ ބުނި އެއްޗެއް ރަސޫލުﷲ ﷺ އަށް ކިޔައިދެއްވިއެވެ. އެހިނދު ފިންޙާޞް އެހެން ބުނިކަމަށް އިންކާރު ކުރިއެވެ. ދެން އަބޫބަކްރު رضي الله عنه ގެ ބަސްފުޅު ތެދުކުރައްވައި، އެ ނުލަފާ ކާފިރުމީހާއަށް ރައްދުދެއްވައި މާތް ﷲ ﴿لَّقَدْ سَمِعَ ٱللَّهُ قَوْلَ ٱلَّذِينَ قَالُوٓا۟ إِنَّ ٱللَّهَ فَقِيرٌ وَنَحْنُ أَغْنِيَآءُ ۘ﴾ މިއާޔަތް ބާވައިލެއްވިއެވެ."],["އެއުރެންނީ، އަލިފާން އެ قربان އެއް ކައިލާ، قربان އަކާއިގެން ތިމަންމެންގެ ގާތަށް ވަޑައިގެންފުމަށްދާނދެން، އެއްވެސް رسول އަކަށް إيمان ނުވުމަށް ހަމަކަށަވަރުން اللَّه ތިމަންމެންނަށް އަންގަވާފައިވެޔޭ ބުނި މީހުންނެވެ. ކަލޭގެފާނު ވިދާޅުވާށެވެ! ބަޔާންވެގެންހުރި ހެކިތަކާއި، ތިޔަބައިމީހުން ތިޔަބުނި ކަންތަކާއިގެން، ތިމަންކަލޭގެފާނުގެ ކުރިން ހަމަކަށަވަރުން ތިޔަބައިމީހުންގެ ގާތަށް رسول ން ވަޑައިގަތެވެ. ތިޔަބައިމީހުންނީ ތެދުބުނާ މީހުންކަމުގައިވާނަމަ ތިޔަބައިމީހުން އެ رسول ން قتل ކުޅައީ ފަހެ، ކީއްވެގެން ހެއްޔެވެ؟ (183)","ދެން ޔަހޫދީންގެ ދޮގުތައް ބަޔާންކުރައްވަމުން މާތް ﷲ ވަޙީކުރައްވަނީ ﴿ٱلَّذِينَ قَالُوٓا۟ إِنَّ ٱللَّهَ عَهِدَ إِلَيْنَآ أَلَّا نُؤْمِنَ لِرَسُولٍ حَتَّىٰ يَأْتِيَنَا بِقُرْبَانٍ تَأْكُلُهُ ٱلنَّارُ ۗ ﴾ ޔަހޫދީ އިސްވެރީންގެ ތެރެއިން މި ނުބައި ނުލަފާ މީހުންވަނީ މާތް ﷲއަށް ނިސްބަތްކޮށް ދޮގުހަދައިފައެވެ. އާދަޔާ ޚިލާފު މުޢުޖިޒާތެއްގެ ގޮތުގައި ކަންބަޅި ބަކަރިއެއް ޤުރްބާންކުރައްވައި ތިމަންމެންނަށް ކެއުމަށް ދެއްވުމުން، އުޑުން އަލިފާނެއް ފައިބައި އެ ނެތިކުރުމުން ނޫނީ އެއްވެސް ރަސޫލަކަށް އީމާންނުވުމަށް މާތް ﷲ ވަނީ ތިމަންމެންނަށް ވަޞިއްޔަތް ކުރައްވައިފައޭ ބުނެއެވެ. މިއީ މާތް ﷲއަށް ނިސްބަތްކޮށް ހެދި ބޮޑު ދޮގެކެވެ. މާތް ﷲ މިފަދަ ވަޢުދެއް ވެވޮޑިގެންފައެއް ނުވެއެވެ. ﴿قُلْ قَدْ جَآءَكُمْ رُسُلٌ مِّن قَبْلِى بِٱلْبَيِّنَـٰتِ وَبِٱلَّذِى قُلْتُمْ فَلِمَ قَتَلْتُمُوهُمْ إِن كُنتُمْ صَـٰدِقِينَ﴾ އެބައިމީހުން އެދެއްކި ވާހަކައާމެދު ރުހިވަޑައިނުގަންނަވާކަން ހާމަކުރެއްވުމަށާއި، އެވާހަކަ ދޮގުކަން ފާޅުކުރެއްވުމަށް ކަލޭގެފާނު އެބައިމީހުންނަށް ވިދާޅުވާށެވެ. ތިމަންކަލޭގެފާނަށް ވުރެ ކުރީން، އެބޭކަލުންގެ ނަބީކަން ތެދުކަމަށް ދަލީލުކުރާ ފާޅުކަންބޮޑު މުޢުޖިޒާތްތަކާއި، ވަރުގަދަ ހެކިތަކާއި، ތިޔަބައިމީހުން އެދުނު އާދަޔާ ޚިލާފު ކަންކަމާއެކު ރަސޫލުބޭކަލުން ވަޑައިގެންފައި ވެއެވެ. ތިޔަބައިމީހުން އީމާންވާ ކަމަށް ތިޔަކުރާ ދަޢުވާގައި ތިޔަބައިމީހުން ތެދުވެރިނަމަ، ތިޔަބައިމީހުން އެ ނަބީބޭކަލުން ދޮގުކޮށް ޤަތުލުކުޅައީ ކީއްވެހެއްޔެވެ؟"],["ފަހެ، އެއުރެން ކަލޭގެފާނު ދޮގުކުޅަނަމަ، (ދެނެވަޑައިގަންނަވާށެވެ!) ފަހެ، ހަމަކަށަވަރުން ކަލޭގެފާނުގެ ކުރިންވެސް رسول ން ދޮގު ކުޅައޫއެވެ. އެބޭކަލުން ވަޑައިގަތީ، ފާޅުވެގެންހުރި ހެކިތަކާއި، ލިޔުއްވާފައިވާ ފަތްފުށްތަކާއި، އަލިކުރަނިވި ފޮތާއިގެންނެވެ. (184)","މިއާޔަތުގައި ވަނީ އަހްލު ކިތާބީން ރަސޫލުﷲ ﷺ ގެ ރަސޫލުކަން ދޮގުކޮށްފައިވާތީ އެކަލޭފާނުގެ ހިތްޕުޅު ހަމަޖައްސަވައި ތަސައްލީ ދެއްވައިފައެވެ. މާނައި: މިނުބައި ނުލަފާ މީހުން ކަލޭގެފާނު ދޮގުކުރިއަސް އެކަމާ ކަލޭގެފާނު ހިތާމަ ނުކުރައްވާށެވެ. އެބައިމީހުންގެ ކާބަފައިން ވަނީ ކަލޭގެފާނަށް ވުރެ ކުރީން ވަޑައިގެންނެވި ރަސޫލު ބޭކަލުން ދޮގުކޮށްފައެވެ. އެއީ އެބޭފުޅުންގެ އަތްޕުޅު މައްޗަށް ބޮޑެތި މުޢުޖިޒާތްތައް ފާޅުކުރެއްވުމުގެ އިތުރުން ޙިކްމަތާއި ނަސޭހަތުން ފުރިގެންވާ ފޮތްތަކާއިގެން އަދި އެންމެ ސާފު، ތެދުމަގަށް މަގު ދައްކާ ކީރިތި ޤުރްއާނާއިގެން އެބޭފުޅުން ވަޑައިގަތުމަށް ފަހުއެވެ."],["ކޮންމެ نفس އަކީވެސް، މަރުގެ ރަހަ ލިބިގަންނާނޭ އެއްޗެކެވެ. އަދި، (ތިޔަބައިމީހުން ކުޅަ عمل ތަކަށް) ތިޔަބައިމީހުންނަށް ފުރިހަމަޔަށް ޖަޒާ ދެއްވާނެކަން ކަށަވަރީ، قيامة ދުވަހުންނެވެ. ފަހެ، ނަރަކައިން އެއްކިބާކުރައްވައި، ސުވަރުގެޔަށް ވެއްދެވި މީހާ (ދަންނާށެވެ!) ފަހެ، އެމީހަކު نصيب ލިބިގެންފިކަން ކަށަވަރެވެ. ކެހިވެރިކަމުގެ ވަގުތީ އުފަލެއް ދޭ އެއްޗެއްކަމުގައި މެނުވީ، ދުނިޔޭގެ ދިރިއުޅުން ނުވެއެވެ. (185)","ހުރިހާ މަޚްލޫޤުންގެ ނިމުމަކީ ފަނާވުމެވެ. ކޮންމެ ނަފްސެއް މަރުވާނެއެވެ. އަދި ތިޔަބައިމީހުންގެ ޢަމަލުތަކުގެ ޖަޒާ ޤިޔާމަތް ދުވަހު ފުރިހަމައަށް ލިބޭނެއެވެ. ފަހެ، ނަރަކައިން ދުރުކުރެވިއްޖެ މީހާއަށް ދާއިމީ ބާއްޖަވެރިކަމާއި، ނިމުމެއްނެތް ނިޢުމަތް ހުށްޓެވެ. ﴿وَمَا الْحَيَاةُ الدُّنْيَا إِلَّا مَتَاعُ الْغُرُورِ﴾ ދުނިޔެއާއި އެތަނުގައި ވާހައި އުފާތަކާއި، އެދުންތަކާއި، ނިޢުމަތްތަކީ ފަނާވެދާނޭ، ލޮލަށް ފެންނަ މަންޒަރުތަކެއް ފިޔަވައި އެހެން އެއްޗެއް ނޫނެވެ. އެއިން އުފާ ލިބިގަންނާނީ މޮޔަ ޖާހިލެކެވެ."],["ތިޔަބައިމީހުންގެ މުދާތަކާއި، نفس ތަކާ މެދުގައި، ތިޔަބައިމީހުން امتحان ކުރައްވާނެކަން ކަށަވަރެވެ. އަދި، ތިޔަބައިމީހުންގެ ކުރިން ފޮތް ލިބުނު މީހުންގެ ކިބައިންނާއި، شريك ކުޅަ މީހުންގެ ކިބައިން، ގިނަވެގެންވާ އުނދަގޫތައް (އެބަހީ: ނުރުހެވޭ ބަސްތައް) ތިޔަބައިމީހުންނަށް އިވޭނެކަން ކަށަވަރެވެ. ތިޔަބައިމީހުން ކެތްތެރިވެ، تقوى ވެރިވާނަމަ (ދަންނާށެވެ!) ފަހެ، ހަމަކަށަވަރުން، އެކަންކަންވަނީ، عزم ކަނޑައަޅަންޖެހޭ ކަންތައްތަކުގެ ތެރެއިންނެވެ. (186)","ހަމަކަށަވަރުން ފަޤީރުކަމާއި މުޞީބާތްތަކުން ތިޔަބައިމީހުންނަށް މުޞީބާތްތައް ކުރިމަތިވެ، މުދާވެރިކަން ގެއްލިދާ ފަޤީރުކަމުންނާއި އަދި ނަފްސުތަކަށް ކުރިމަތިވާ ބަލިތަކުން ތިޔަބައިމީހުން އިމްތިޙާނު ކުރެވޭނެއެވެ. އަދި އަހުލުކިތާބީންނާއި، ތިޔަބައިމީހުންގެ ދުޝްމަން މުޝްރިކުންގެ ފަރާތުން ތިޔަބައިމީހުންނަށް ގިނަވެގެންވާ ނުރުހެވޭ ބަސްތައް ތިޔަބައިމީހުންނަށް އަޑުއިވޭނެއެވެ. ﴿وَإِن تَصْبِرُوا۟ وَتَتَّقُوا۟ فَإِنَّ ذَ‌ٰلِكَ مِنْ عَزْمِ ٱلْأُمُورِ﴾ އަދި ތިޔަބައިމީހުން ކެތްތެރިވެ، މާތް ﷲގެ އަމުރުފުޅުތަކަށް ކިޔަމަންވެ، އެކަލާނގެ ނަހީތަކުން ދުރުހެލިވެ، އެކަލާނގެ އަށް ބިރުވެތިވާނަމަ، ފަހެ ތަޤްވާގެ ވާފަށުގައި ހިފުމާއި، މުޞީބާތުގެ ވަގުތު ކެތްތެރިވުމަކީ މުސްލިމުން އެޢަމަލުތައް ކުރުމަށް ޢަޒުމްކަނޑައަޅާން ޖެހޭ ކަންކަމެވެ. އެއީ ބާއްޖަވެރިކަން ލިބި، މާތް ﷲ ގެ ރުއްސެވުން ލިބޭނެތީއެވެ."],["ފޮތް ލިބުނު މީހުންގެ ކިބައިން اللَّه، عهد ކަށަވަރު ހިއްޕެވިހިނދު ހަނދުމަ ކުރާށެވެ! އެ عهد އަކީ ތިޔަބައިމީހުން މީސްތަކުންނަށް އެ ފޮތް بيان ކޮށް ދިނުމަށާއި، އެ ފޮތް ވަންހަނާ ނުކުރުމަށް ހިއްޕެވި عهد އެވެ. ދެން، އެއުރެންގެ ފުރަގަހަށް އެ عهد އެއްލައިލިއެވެ. އަދި، އެއުރެން އެ ފޮތަށް ކުޑައަގެއް ގަތެވެ. ފަހެ، އެއުރެން އެ ގަންނަ ތަކެތީގެ ނުބައިކަމާއެވެ! (187)","ތައުރާތުގައި ވާ މާތް ﷲ ގެ ޙުކުމްތަކާއި، އޭގައިވާ، ރަސޫލުﷲ ﷺ ގެ ސިފަފުޅުތައް މީސްތަކުންނަށް ބަޔާންކޮށްދޭނެކަމަށާއި، ވަންހަނާކޮށް ނުފޮރުވާނެކަމަށް ޔަހޫދީންގެ ކިބައިން ގަދަވެގެންވާ ޢަހުދު މާތް ﷲ ހިއްޕެވި ހިނދު ހަނދުމަކުރާށެވެ. ﴿فَنَبَذُوهُ وَرَآءَ ظُهُورِهِمْ وَٱشْتَرَوْا۟ بِهِۦ ثَمَنًا قَلِيلًا ۖ فَبِئْسَ مَا يَشْتَرُونَ﴾ ދެން އެބައިމީހުން އެ ޢަހުދު އުވައިލައި އޭގެ ބަދަލުގައި މިފަނާވަނިވި ދުނިޔޭގެ އަގެއް ނެތް މުދާ ހޯދިއެވެ. އެއީ ހާދަހާ ނުބައި ވިޔަފާރިއެކެވެ. އަދި ހާދަހާ ގެއްލުން ބޮޑު ނިންމުމެކެވެ."],["އެއުރެންކުޅަ ކަންތަކަށް އުފާކުރާ، އަދި، އެއުރެން ނުކުރާ ކަންތަކާމެދު ތާރީފު ލިބުމަށް އެދޭމީހުންނީ، عذاب ން ސަލާމަތްވާނެ ތަނެއްގައި ތިބިބަޔަކު ކަމުގައި ހީނުކުރާހުށިކަމެވެ! އެއުރެންނަށް ވޭންދެނިވި عذاب ހުށްޓެވެ. (188)","މި އާޔަތް ބާވައިލެއްވީ ޔަހޫދީންނާ ބެހޭގޮތުންނެވެ. ރަސޫލުﷲ ﷺއެބައިމީހުންނާ ކަމަކާ ބެހޭ ގޮތުން ސުވާލެއް ކުރެއްވުމުން އެކަން އެކަލޭގެފާނަށް ސިއްރުކޮށްފައި، އެކަލޭގެފާނަށް ޖަވާބު އެރުވީ އެހެން ކަމަކާ ބެހޭގޮތުންނެވެ. އަދި އެބައިމީހުން ހީކުރީ އިތުރު އެކަލޭގެފާނު އެބައިމީހުން ބުނި އެއްޗެއް ޤަބޫލުކުރައްވައި އެ ޖަވާބާމެދު ހިތްޕުޅު ހަމަޖެހިވަޑައިގެން ހުންނެވި ކަމަށެވެ. އެހެންވެ، އެބައިމީހުން ތިބީ އެކަމާ އުފަލުންނެވެ. ޙަޤީޤަތް މީހުންނަށް ސިއްރުކޮށްގެން ތިބެ އުފާކޮށް، މީސްތަކުން އެބައިމީހުންނަށް ތަޢުރީފުކުރުމަށް އެދޭ މީހުންނާ މެދު، އެބައިމީހުން ޢަޛާބުން މިންޖުވާނެކަމަށް ކަލޭގެފާނު އެއްގޮތަކަށްވެސް ހީފުޅުނުކުރައްވާށެވެ. އެހެނީ ދޮގުގެ ފަރުދާ ދެމި ނުހުންނާނެއެވެ. ދޮގުގެ ފަރުދާ ކެހި، ދޮގުވެރިޔާ ބޭޒާރުވާނެއެވެ. އަދި އާޚިރަތް ދުވަހު އެބައިމީހުންނަށް ވޭންދެނިވި ޢަޛާބު ހުށްޓެވެ."],["އަދި، އުޑުތަކާއި ބިމުގެ ވެރިކަންވަނީ اللَّه އަށެވެ. އަދި، اللَّه އީ، ކޮންމެކަމެއްގެ މައްޗަށް ކުޅަދުންވަންތަ ރަސްކަލާނގެއެވެ. (189)","ކައުނުގައިވާ ހުރިހާ އެއްޗެއް ޚަލްޤު ކުރައްވައި، މިލްކު ކުރައްވައި، އެ ހުރިހާ އެއްޗެއްގެ ހުރިހާ ކަމެއް ތަދްބީރު ކުރައްވަނީ މާތް ﷲއެވެ. އެކަލާނގެއީ އެކަލާނގެއަށް އުރެދުނު ކޮންމެ ފަރާތަކަށް ފުރިހަމަ ޖަޒާދެއްވުމަށް ކުޅަދުންވަންތަ ރަސްކަލާނގެއެވެ."],["ހަމަކަށަވަރުން، އުޑުތަކާއި ބިން ހެއްދެވުމުގައްޔާއި ރޭދުވާ ތަފާތުވުމުގައި، ބުއްދީގެ أهل ވެރިންނަށް ކަށަވަރުވެގެންހުރި ހެކިތަކެއްވެއެވެ. (190)","އުޑުތަކާއި ބިންހެއްދެވުމުގައިވާ ފުރިހަމަކަމާއި، ރެއާއި ދުވާލު ވަކި އިންތިޒާމެއްގެ މަތީން ދެމެހެއްޓެނިވި ގޮތުގައި ބަދަލުވަމުން ދިއުމަކީ މާތް ﷲގެ އެއްކައުވަންތަކަމާއި، އެކަލާނގެ ކުޅަދުންވަންތަކަމުގެ މައްޗަށް، ބުއްދިވެރީންނަށް ހުރި އަލިގަދަ ދަލީލުތަކެވެ."],["އެއުރެންނީ، ކޮޅަށް ތިބެގެންނާއި، އިށީނދެތިބެގެންނާއި، އޮށޯވެތިބެގެން، اللَّه ހަނދުމަކޮށް، އުޑުތަކާއި ބިން ހެއްދެވުމާމެދު، ފިކުރުކޮށް އުޅޭމީހުންނެވެ. (އެއުރެން ދަންނަވާނެތެވެ.) އަޅަމެންގެ ވެރިރަސްކަލާކޮ! އިބަރަސްކަލާނގެ މިތަކެތި ހައްދަވާފައިވަނީ، باطل ގޮތެއްގައެއް ނޫނެވެ. އިބަރަސްކަލާނގެ ހުސްطاهر ވަންތަކަމާއެވެ! ފަހެ، ނަރަކައިގެ عذاب ން އަޅަމެން ދިންނަވާނދޭވެ! (191)","އެ ބުއްދިވެރީންނަކީ، މާތް ﷲ އާއި އެކަލާނގެ މަތިވެރިކަން އަބަދު ހަނދުމަކުރާ މީހުންނެވެ. މަސައްކަތުގައި އުޅެމުންވެސް، ނިދާން އޮށޯވެ ތިބެވެސް، ހުރިހާ ޙާލެއްގައި އެކަލާނގެ ގަދަކީރިތި ވަންތަކަން ހަނދާންކޮށް، އެއްވެސް އިރެއްގައި އެކަމުން ޣާފިލުނުވާ މީހުންނެވެ. އަދި އުޑުތަކާއި ބިން ހެއްދެވިގޮތާ މެދު ފިކުރުކުރާ މީހުންނެވެ. އެބައިމީހުން ބުނެއެވެ. އަޅަމެންގެ ވެރިރަސްކަލާކޮ! އިބަރަސްކަލާނގެ މި ކައުނު ހެއްދެވީ ބޭކާރު ގޮތުގައެއް ނޫނެވެ. އަޅަމެންގެ ވެރިރަސްކަލާނގެ ބޭކާރު ކަންތަކުން ހުސްދުރުވެ ވޮޑިގެންވެއެވެ. އަދި އަޅަމެން ނަރަކައިގެ ޢަޛާބުން ސަލާމަތްކުރައްވާނދޭވެ!"],["އަޅަމެންގެ ވެރިރަސްކަލާކޮ! ހަމަކަށަވަރުން، އިބަރަސްކަލާނގެ ނަރަކަޔަށް ވައްދަވައިފިމީހާ، ފަހެ، އިބަރަސްކަލާނގެ އެމީހަކު ނިކަމެތި ކުރައްވައިފިކަން ކަށަވަރެވެ. އަނިޔާވެރިންނަށް نصر ދޭނެ އެއްވެސް ބަޔަކު ނުވެއެވެ. (192)","އަޅަމެންގެ ވެރިރަސްކަލާކޮ! ހަމަކަށަވަރުން، އިބަރަސްކަލާނގެ ނަރަކަޔަށް ވައްދަވައިފިމީހާ، ފަހެ، އިބަރަސްކަލާނގެ އެމީހަކު ނިކަމެތި ކުރައްވައިފިކަން ކަށަވަރެވެ. އަނިޔާވެރިންނަށް نصر ދޭނެ އެއްވެސް ބަޔަކު ނުވެއެވެ. (192)"],["އަޅަމެންގެ ވެރިރަސްކަލާކޮ! إيمان ވުމަށް ގޮވާލައްވާ رسول އަކު ތިޔަބައިމީހުންގެ ވެރިރަސްކަލާނގެޔަށް إيمان ވާށޭ ގޮވާލައްވާ އަޑު، ހަމަކަށަވަރުން، އަޅަމެން އެހީމުއެވެ. ދެން، އަޅަމެން إيمان ވީމުއެވެ. އަޅަމެންގެ ވެރިރަސްކަލާކޮ! ފަހެ، އަޅަމެންނަށް އަޅަމެންގެ ފާފަތައް ފުއްސަވާނދޭވެ! އަދި، އަޅަމެންގެ ކިބައިން އަޅަމެންގެ ކުށްތައް عفو ކުރައްވާނދޭވެ! އަދި، ހެޔޮލަފާ މީހުންނާއެކު އަޅަމެން މަރުގަންނަވާނދޭވެ! (193)","އަޅަމެންގެ ވެރިރަސްކަލާކޮ! އީމާން ކަމަށް ގޮވައިލައްވާ ބޭކަލެއްގެ އަޑު އަޅަމެން އަހައިފީމެވެ. އަދި އެބޭކަލަކަށް އީމާންވެއްޖައީމެވެ. އެބޭކަލަކީ ރަސޫލުކަން ޚަތިމުކުރެއްވި އަދި އެންމެ ފަހުގެ ރަސޫލާ މުޙައްމަދު ﷺ އެވެ. ﴿رَبَّنَا فَٱغْفِرْ لَنَا ذُنُوبَنَا وَكَفِّرْ عَنَّا سَيِّـَٔاتِنَا وَتَوَفَّنَا مَعَ ٱلْأَبْرَارِ﴾ އަޅަމެންގެ ފާފަ ފުއްސާވާނދޭވެ. އަދި އެންމެންގެ ކުރިމަތީގައި އަޅަމެން ފަޟީޙަތް ނުކުރައްވާނދޭވެ. އަޅަމެންގެ ފަރާތުން އިސްވެގޮސްފައިވާ ކުށްތައް މާފުކޮށްދެއްވާނދޭވެ. އަދި އަޅަމެންގެ ފުރާނަ ހިއްޕަވާއިރު، ނަބީބޭކަލުންނާއި، ތެދުވެރީންނާއި، ޝަހީދުންފަދަ ހެޔޮލަފާ މީހުންނާއި އެކު އަޅަމެންގެ ފުރާނަ ހިއްޕަވާނދޭވެ. އެބައިމީހުންނީ ހާދަހާ ރަނގަޅު ބައިވެރީންނެވެ."],["އަޅަމެންގެ ވެރިރަސްކަލާކޮ! އިބަރަސްކަލާނގެ رسول ންގެ ދޫފުޅުމަތީން އަޅަމެންނަށް وعد ކުރައްވާފައިވާ ކަންތައް، އަޅަމެންނަށް ދެއްވާނދޭވެ! އަދި، قيامة ދުވަހުން އަޅަމެން ނިކަމެތި ނުކުރައްވާނދޭވެ! ހަމަކަށަވަރުން، އިބަރަސްކަލާނގެ وعد އާ خلاف ވެ ވޮޑިއެއް ނުގަންނަވަމުއެވެ. (194)","އެބައިމީހުން ربّنا (އަޅަމެންގެ ވެރިރަސްކަލާނކޮ!) ފަސްފަހަރު ތަކުރާރުކޮށްފައިވެއެވެ. އެއީ ޚުޝޫޢަތްތެރިކަމާ، ތަވާޟުޢުވެރިކަން ހާމަކުރުމުގެ ގޮތުންނެވެ. އަދި ދުޢާ އިޖާބަކުރެއްވުމުގެ އެދުމުގައެވެ. މާނައީ: އަޅަމެންގެ ވެރިރަސްކަލާކޮ! އިބަރަސްކަލާނގެ ރަސޫލުބޭކަލުންގެ ދޫފުޅުމަތިން އަޅަމެންނަށް ވަޢުދުވެވޮޑިގެންފައިވާ ތަން ދެއްވާނދޭވެ. އެއީ، އިބަރަސްކަލާނގެ ފޮނުއްވި ރަސޫލުބޭކަލުން ވަޢުދުވެވަޑައިގެންނެވި ސުވަރުގެއެވެ. މަޙްޝަރު ބިމަށް އެންމެން އެއްކުރެވޭ ދުވަހު އިބަރަސްކަލާނގެ ކާފިރުން ފަޟީޙަތް ކުރައްވާ ފަދައިން އަޅަމެން ފަޟީޙަތް ނުކުރައްވާނދޭވެ! އިބަރަސްކަލާނގެއީ ވަޢުދާ ޚިލާފުވެވޮޑިނުގަންނަވާ ރަސްކަލާނގެއެވެ. އިބަރަސްކަލާނގެ ވަޙީކުރައްވައިފައި ވެއެވެ. ﴿تِلْكَ ٱلْجَنَّةُ ٱلَّتِى نُورِثُ مِنْ عِبَادِنَا مَن كَانَ تَقِيًّا﴾ (އެސުވަރުގެއަކީ ތިމަންރަސްކަލާނގެ އަޅުންގެ ތެރެއިން ތަޤުވާވެރި ވީ މީހުންނަށް ދެއްވާ ތަނެކެވެ.)"],["ދެން، އެއުރެންގެ ވެރިރަސްކަލާނގެ، އެއުރެންގެ دعاء އިޖާބަ ކުރެއްވިއެވެ. ހަމަކަށަވަރުން، ތިޔަބައިމީހުންގެ ތެރެއިން ފިރިހެނުންކުރެ ނުވަތަ އަންހެނުންކުރެ، عمل ކުރާ މީހެއްގެ عمل، ތިމަންރަސްކަލާނގެ ގެއްލެނި ނުކުރައްވާހުށީމެވެ. ތިޔަބައިމީހުންކުރެ އެއްބަޔަކުވަނީ އަނެއްބަޔެއްގެ ކިބައިންނެވެ. ފަހެ، އެއުރެން هجرة ކޮށް އެއުރެންގެ ގޮވަތިގެދޮރުން ނެރެވި، ތިމަންރަސްކަލާނގެ މަގުގައި އެއުރެންނަށް އުނދަގޫލިބި، ހަނގުރާމަކޮށް، އަދި قتل ވީ މީހުންގެ ކިބައިން އެއުރެންގެ ކުށްފާފަތައް ހަމަކަށަވަރުން ތިމަންރަސްކަލާނގެ ފުއްސަވާހުށީމެވެ. އަދި، އެތަންތާނގެ ދަށުން ކޯރުތައް ހިނގަހިނގާ ހުންނަ ސުވަރުގެތަކަށް ހަމަކަށަވަރުން، ތިމަންރަސްކަލާނގެ އެއުރެން ވައްދަވާހުށީމެވެ. اللَّه ގެ حضرة ން ލިބޭ ثواب އެއްގެ ގޮތުގައެވެ. ރިވެތިވެގެންވާ ثواب ވަނީ اللَّه ގެ حضرة ގައެވެ. (195)","އާދޭހާ އެކު ދެންނެވި މިދުޢާއަށް ފަހު ދެން އައީ ގަދަކީރިތިވަންތަ ﷲގެ ޙަޟްރަތުން އައި އަވަސް އިޖާބަކުރެއްވުމެވެ. މާތް ﷲ އެބައިމީހުންގެ ދުޢާ އިޖާބަކުރެއްވިއެވެ. އަދި ފިރިހެނެއް ވިޔަސް އަންހެނެއް ވިޔަސް ހެޔޮ ޢަމަލުކުރާ މީހެއްގެ ޢަމަލު އެކަލާނގެ ޙަޟްރަތުގައި ގެއްލެނިވެގެން ނުދާނެކަން އެންގެވިއެވެ. ފަހެ، އެކަލާނގެ ޙަޟްރަތުގައި ޒައްރެއްގެ މިންވަރުވެސް ގެއްލިގެން ނުދާ ވަރަށް މާތް ﷲ ޢަދުލުވެރިއެވެ. ވީއިރު، މުޅި ޢުމުރު އެކަލާނގެއަށް އަޅުކަން ކޮށް ކިޔަމަންތެރިކަން އަދާކުރި މީހެއްގެ ޢަމަލު ގެއްލެނިވާނީ ކިހިނެއް ހެއްޔެވެ؟ އަންހެނުންނާއި ފިރިހެނުންގެ މެދުގައި ސަވާބުގައި އެއްވެސް ފަރަގެއް ނެތްކަމަށް މިއާޔަތުން ދަލީލު ލިބެއެވެ. އެހެނީ އެދެބައި މީހުން ހެއްދެވީ އެއް ނަފްސަކުންނެވެ. އަންހެނުންގެ ފަރާތުން ފިރިހެނުންނާއި އަންހެނުންނެވެ. ފިރިހެނުންގެ ފަރާތުން އަންހެނުންނާއި ފިރިހެނުންނެވެ. ﴿فَٱلَّذِينَ هَاجَرُوا۟ وَأُخْرِجُوا۟ مِن دِيَـٰرِهِمْ وَأُوذُوا۟ فِى سَبِيلِى وَقَـٰتَلُوا۟ وَقُتِلُوا۟﴾ މާތް ﷲގެ ދުޝްމަނުން ކަމުގައިވާ ނުކިޔަމަންތެރި ކާފިރުން ތަފާތު ދުއްތުރާ ދީ އަނިޔާކުރުމުން އެބަމީހުންގެ ދީނާއިގެން އެކާފިރުންނަށް ފިލާން އަމިއްލަ ވަޒަން ދޫކޮށް ހިޖުރަކޮށް، އެބައިމީހުންގެ ޖާނާއި މުދަލުން މާތް ﷲގެ ކަލިމަ މަތިވެރިކުރުމަށް ޖިހާދުކޮށް، ކާފިރުންނާއި ހަނގުރާމަކޮށް ޝަހީދުވީމީހުން ދަންނާށެވެ. ﴿لَأُكَفِّرَنَّ عَنْهُمْ سَيِّـَٔاتِهِمْ وَلَأُدْخِلَنَّهُمْ جَنَّـٰتٍ تَجْرِى مِن تَحْتِهَا ٱلْأَنْهَـٰرُ ثَوَابًا مِّنْ عِندِ ٱللَّهِ ۗ وَٱللَّهُ عِندَهُۥ حُسْنُ ٱلثَّوَابِ﴾ ފަހެ ހަމަކަށަވަރުން ތިމަންރަސްކަލާނގެ އެބައިމީހުންގެ ފާފަ ފުއްސަވާހުށީމެވެ. އަދި އެސުވަރުގެއެއްގެ ބަގީޗާތަކުގެ ގަނޑުވަރުތަކުގެ ދަށުން ފެން އާރުތައް ހިނގާ ސުވަރުގެއަށް ތިމަންރަސްކަލާނގެ އެބައިމީހުން ވައްދަވާހުށީމެވެ. އެބައިމީހުން ކުޅަ ހެޔޮ ޢަމަލުތަކަށް ޖަޒާއެއްގެ ގޮތުގައެވެ. އެންމެ ފުރިހަމަ ސަވާބާއި ދަރުމަވަނީ މާތް ﷲގެ ޙަޟްރަތުގައެވެ."],["كافر ވި މީހުން ރަށްތަކުގައި އެގޮތްމިގޮތަށް އުޅޭއުޅުން ކަލޭގެފާނު ހެއްލުންތެރި ކުރިއަ ނުދޭހުށިކަމެވެ! (196)","ކާފިރުންގެ މުއްސަނދިކަމާއި ރިޒުޤުގެ ތަނަވަސްކަމަށް ކަލޭގެފާނު ނުބައްލަވާށެވެ. އެބައިމީހުން ވިޔަފާރި ކުރުމަށާއި މުދާ ހޯދުމަށް އެތަން މިތަނަށް ކުރާ ދަތުރުގެ ސަބަބުން ކަލޭގެފާނު އޮޅުމެއްގެ ތެރޭގައި ނުހުންނަވާށެވެ."],["(އެއީ) ކުޑަކުޑަ ވަގުތީ އަރާމެކެވެ. ދެން، އެއުރެން ތިބެނިވި ތަނަކީ ނަރަކައެވެ. އަދި، އެ ތަންމަތީގެ ހުރި ނުބައިކަމާއެވެ! (197)","އެހެނީ، އެބައިމީހުން އެ މުއްސަނދި ކަމުގެ އުފާ ލިބިގަންނާނީ ކުޑަ ދުވަސްކޮޅަކުއެވެ. ދެން އެބައިމީހުން އެނބުރި ދިއުން އޮތީ ނަރަކައަށެވެ. އަބަދުގެ އަބަދަށް އެތަނުގައި ތިބުމަށެވެ. ނަރަކައަކީ ޤަރާރުވެ ތިބުމަށް ހާދަހާ ނުބައި ތަނެކެވެ. ރިވާވެގެން ވެއެވެ. އަޞްޙާބުބޭކަލުންގެ ތެރެއިން ބައެއް ބޭފުޅުންނަށް ކާފިރުންގެ މުއްސަނދިކަމާއި، ތަނަވަސްކަން ފެނިފައި އެބޭފުޅުން ވިދާޅުވިއެވެ. އަހަރުމެންނަށް މިފެންނަ ތަނުގައި ﷲގެ ޢަދުއްވުން މިއުޅެނީ ތަނަވަސްކަން މަތީގައެވެ. އަހަރުމެން ބުރައާއި ބަނޑުހައިހޫނުކަމާއި މުސީބާތުގައެވެ! ދެން މާތް ﷲމިއާޔަތް ބާވައިލެއްވިއެވެ."],["އެހެނެއްކަމަކު އެއުރެންގެ ވެރިރަސްކަލާނގެއަށް تقوى ވެރިވި މީހުންނަށް، އެތަންތާނގެ ދަށުން ކޯރުތައް ހިނގަހިނގާ ހުންނަ ސުވަރުގެތައް ހުށްޓެވެ. އެތަންތާނގައި، އެއުރެން ދެމިތިބޭ حال ގައެވެ. اللَّه ގެ حضرة ން ލިބޭ شرف އެއްގެ ގޮތުގައެވެ. اللَّه ގެ حضرة ގައިވާ ކަންތައް ހެޔޮލަފާ މީހުންނަށް، މާހެޔޮވެގެން ވެއެވެ. (198)","އެހެނެއްކަމަކު، މާތް ﷲއަށް ކިޔަމަންތެރިވެ، އެކަލާނގެ އަމުރުތަކަށް ބޯލަނބައި، އެކަލާނގެއަށް ބިރުވެތިވީ މުއުމިނުންނަށް، އެތަނެއްގެ ބަގީޗާތަކުގެ ދަށުން ފެން އާރުތައް ދެމޭ ސުވަރުގެ ހުށްޓެވެ. އެތަނުގެ ނިޢުމަތްތައް ދާއިމަށް ލިބޭ ގޮތުގައެވެ. މާތް ﷲ ގެ ޙަޟްރަތުން ލިބޭ މެހްމާންދާރީއެއްގެ ގޮތުގައެވެ. އެކަލާނގެ ޙަޟްރަތުން ލިބޭ މާތް ކަމާއި ފަޟްލުވަންތަކަން، މިހާރު ކާފިރުން އެ އުފާލިބިގަންނަމުންދާ ނިޢުމަތްތަކަށް ވުރެ، ހެޔޮލަފާ މުއުމިނުންނަށް މާހެޔޮކަން ބޮޑެވެ."],["ހަމަކަށަވަރުން، اللَّه އަށް إيمان ވާ، އަދި، ތިޔަބައިމީހުންނަށް ބާވައިލެއްވި ފޮތަށާއި، އެއުރެންނަށް ބާވައިލެއްވި ފޮތަށް إيمان ވާ މީހުން ހަމަކަށަވަރުން، ފޮތުގެ أهل ވެރިންގެ ތެރެއިންވެއެވެ. އެއުރެން اللَّه އަށް މަޑުމައިތިރިވެގެންވާ حال ގައެވެ. اللَّه ގެ آية ތަކަށް އެއުރެން ކުޑައަގެއް ނުގަނެތެވެ. އެއުރެންގެ ވެރިރަސްކަލާނގެ حضرة ގައި، އެއުރެންގެ ދަރުމަ އެއުރެންނަށް ހުށްޓެވެ. ހަމަކަށަވަރުން، اللَّه އީ، حساب ބެއްލެވުން އަވަސްވެވޮޑިގެންވާ ރަސްކަލާނގެއެވެ. (199)","މި އާޔަތް ބާވައިލެއްވީ އަހުލުކިތާބީންގެ ތެރެއިން އީމާންވީ މީހުންނާ ބެހޭގޮތުންނެވެ. މާނައީ: ޔަހޫދީންނާއި ނަޞާރާއިންގެ ތެރޭގައި ތައުރާތާއި އިންޖީލުގައި އެބައިމީހުންގެ މައްޗަށް ބާވައިލެއްވި ތަކެއްޗަށް އީމާންވެ، ތިޔަބައިމީހުންގެ މައްޗަށް ބާވައިލެއްވި ޤުރްއާނަށް އީމާންވެ، ޙައްޤު ގޮތުގައި ﷲއަށް އީމާންވާ ބަޔަކު އެބަތިއްބެވެ. މިފަދަ މީހުންގެ ތެރޭގައި ޔަހޫދީ އަޙްބާރުންގެ ބޮޑުންގެ ތެރެއިންވާ ޢަބްދުﷲ ބިން ސަލާމް އަދި ނަޞްރާނީންގެ ޢިލްމުވެރީންގެ ތެރެއިންވާ ނަޖާޝީ އާއި މިފަދަ އެހެން މީހުން ހިމެނެއެވެ. އެބައިމީހުން އީމާންވަނީ ﷲގެ ޙަޟްރަތުގައި ނިކަމެތިވެ، ޙުޝޫޢަތްތެރިވާ ޙާލުގައެވެ. އެބައިމީހުން ފަނާވެދަނިވި ދުނިޔޭގެ އަގެއް ނެތް މުދަލަށް އެބައިމީހުންގެ ފޮތްތައް ބަދަލެއް ނުކުރެއެވެ. އެބައިމީހުންނަށް އެބައިމީހުންގެ ސަވާބު ފުރިހަމައަށް ލިބޭނެއެވެ. މާތް ﷲއީ ޙިސާބުބެއްލެވުން އަވަސް ރަސްކަލާނގެއެވެ. އެކަމަށް އެއްވެސް ވަގުތެއް ނުނަގައެވެ."],["އޭ إيمان ވެއްޖެ މީސްތަކުންނޭވެ! ތިޔަބައިމީހުން ކެތްކުރާށެވެ! އަދި، (دشمن ންނާ ހަނގުރާމަ ކުރުމުގައި އެއުރެންނަށްވުރެ ބޮޑަށް) ތިޔަބައިމީހުން ކެތްތެރިވާށެވެ! އަދި، دشمن ން އަތުވެދާނޭ މަގުތަކަށް ބަލަބަލާ جهاد ކުރުމަށް ތައްޔާރީގައި ތިބޭށެވެ! އަދި، ތިޔަބައިމީހުން اللَّه އަށް تقوى ވެރިވާށެވެ! (އެއީ) ތިޔަބައިމީހުން ދިންނަވައި نصيب ލިބުމަށްޓަކައެވެ. (200)",'އޭ އީމާންވެއްޖެ މީސްތަކުންނޭވެ! އީމާންކަމުގެ މައްޗަށާއި، މާތް ﷲގެ އަމުރުތަކަށް ކިޔަމަންވުމުން ކުރިމަތިވާ ދަތިތަކާއި އުނދަގޫތަކަށް ތިޔަބައިމީހުން ކެތްކުރާށެވެ. އަދި ހަނގުރާމައިގެ މުޞީބާތްތަކަށް ކެތްކޮށްގެން ދުޝްމަނުންގެ މައްޗަށް ކާމިޔާބީ ހޯދާށެވެ. އަދި ވަޒަނާއި އެވަޒަނުގެ އަހުލުވެރީން ޙިމާޔަތް ކުރުމަށް ސަރަޙައްދީ ރޮނގުތަކުގައި ޤާއިމްވެ ތިބެ، ވަދެނުކުމެ ހަދާ މަގުތަކުގައި ފޯރިމަރާށެވެ. އަދި މާތް ﷲގެ ޢަޛާބަށް ބިރުވެތިވާށެވެ. ދެދުނިޔޭގެ ބާއްޖަވެރިކަން ލިބޭނީ އޭރުންނެވެ. ކުޑަވެސް ޝައްކެއް ނެތް ގޮތުގައި މިއާޔަތްތަކަކީ އީމާންކަމުގެ ނޫރުން ހިތްތައް ފުރާލާ، އަދި އޭގެ މަތިވެރިކަމުން ހިތްތައް ހުޅުވައިލާ އާޔަތްތަކެކެވެ. މާތް ﷲ މި ސޫރަތް ނިންމަވައިލައްވައިފައި މިވަނީ ދެވަނައެއް ނެތްފަދަ މަތިވެރި މި ވަޞިއްޔަތުންނެވެ. \\nޙަދީޘުގައި އައިސްފައި ވެއެވެ. "‏ عَيْنَانِ لاَ تَمَسُّهُمَا النَّارُ عَيْنٌ بَكَتْ مِنْ خَشْيَةِ اللَّهِ وَعَيْنٌ بَاتَتْ تَحْرُسُ فِي سَبِيلِ اللَّهِ ‏" – (جامع الترمذي، كتاب فضائل الجهاد عن رسول الله صلى الله عليه وسلم، باب ما جاء في فضل الحرس في سبيل الله) (ދެ ލޮލެއްގައި ނަރަކައިގެ އަލިފާން ނުހިފާނެއެވެ. ﷲ އަށް ބިރުވެތިވުމުގެ ސަބަބުން ރުއި ލޮލާއި، ﷲ ގެ މަގުގައި ފާރަވެރިވުމުގައި ރޭގަނޑު ހޭދަކުރި ލޮލެވެ.) (ޖާމިޢުއްތިރްމިޛީ، ޙަދީޘު: 1639)\\nއާލު ޢިމްރާން ސޫރަތުގެ ފަހު ދިހަ އާޔަތަކީ ކޮންމެ މުސްލިމަކުވެސް އެއާ މެދު ފިކުރުކޮށް ވިސްނައިލާން ޖެހޭ އާޔަތްތަކެކެވެ. އޭގައި އެކުލެވިގެންވާ، ނެތުމުގެ ތެރެއިން ވުޖޫދުކުރެއްވުމާއި ޚަލްޤުކުރެއްވުމުގައި މާތް ﷲގެ ކުޅަދުންވަންތަކަމުގެ ދަލީލުތަކަށް ޓަކައެވެ. ފިކުރުކޮށް ހެދުމަކީ ހިތަށް ޢިބްރަތާއި ފިލާވަޅު ލިބޭ ކަމެކެވެ. އަލްޙަސަން އަލްބަޞްރީ ވިދާޅުވެފައި ވެއެވެ. "އެއްގަޑި އިރުގެ ވިސްނައި ފިކުރުކުރުން، އެއްރޭގެ ރޭ އަޅުކަމަށްވުރެ ހެޔޮކަން ބޮޑެވެ." އިބްނު ޢުމަރު އެކަލޭގެފާނުގެ ހިތްޕުޅު ނުތަނަވަސްވެ، ހިތްޕުޅު ހަމަޖައްސަވާން ވެއްޖެއްޔާ ހައްދަވާ ގޮތަކީ ފަޅުގެގެއްގެ ދޮރުމައްޗަށް އަރައިވަޑައިގެން ހިތާމަވެރި އަޑުފުޅަކުން ގޮވައިލައްވަނީއެވެ. "ތިބާގެ އަހުލުވެރީން ކޮބައިހެއްޔެވެ؟" އަދި އަމިއްލަ ނަފްސަށް ރުޖޫޢަވެ ކިޔަވައިވިދާޅުވެއެވެ. ﴿كُلُّ شَيْءٍ هَالِكٌ إِلَّا وَجْهَهُ﴾ (އެކަލާނގެ ވަޖުހުފުޅު ފިޔަވައި ކޮންމެ އެއްޗެއް ހަލާކުވެ ނެތި ދާނެއެވެ.)\\nއަލްޢަޠާގެ އަރިހުން އަލްޙާފިޡު އިބްނު ކަޘީރު ރިވާކުރައްވައިފައި ވެއެވެ. އަހުރެންނާ އިބްނު ޢުމަރާ، ޢުބައިދު ބްނު ޢުމައިރާ ތިން މީހުން ޢާއިޝާ رضي الله عنها ގެ އަރިހަށް ދިޔައީމެވެ. އެކަމާނާއާއި އަހަރުމެނާ ދެމެދު ފަރުދާއެއް ހުށްޓެވެ. އިބްނު ޢުމަރު އެކަމަނާއަށް ދެންނެވިއެވެ. ކަމަނާއަށް ރަސޫލުﷲ ﷺ ގެ ފަރާތްޕުޅުން ފެނުނު އެންމެ ޢަޖާއިބުކުރުވަނިވި ކަމެއްގެ ވާހަކަ ވިދާޅުވެދެއްވަބައްލަވާށެވެ. އެކަމަނާ ކީރިތި ކުރައްވައިފައި ވިދާޅުވިއެވެ. އެކަލޭގެފާނުގެ ކޮންމެ ކަމަކީވެސް ޢަޖާއިބުކުރުވަނިވި ކަމެކެވެ. އެއްފަހަރަކު، ތިމަންކަމަނާ އަރިހު އިތުރު އެކަލޭގެފާނު ރޭ ކުރައްވާ ރޭގައި ވަޑައިގެން ތިމަންކަމަނާ އަރިހު އެނދުދާންކޮޅުގައި، އެކަލޭގެފާނުގެ ހަމާ ތިމަންކަމަނާގެ ހަން ބީހޭ ހާ ކައިރީގައި އޮށޯވެވަޑައިގެން ވިދާޅުވިއެވެ. އޭ ޢާއިޝާއެވެ. މިރޭ ތިމަންކަލޭގެފާނުގެ ވެރިރަސްކަލާނގެއަށް އަޅުކަންކުރައްވާން އިންނެވުމަށް ކަމަނާ ތިމަންކަލޭގެފާނަށް ހުއްދަދެއްވައިފާނަން ހެއްޔެވެ؟ ތިމަންކަމަނާ ދެންނެވީމެވެ. މާތް ﷲ ގަންދެއްވައި ދަންނަވަމެވެ. ތިމަންކަމަނާ ކަލޭގެފާނު، ތިމަންކަމަނާ ގާތު ހުންނެވުމަށް ލޯބިކުރައްވަމެވެ. އަދި ކަލޭގެފާނުގެ ނަފްސު އެދިވަޑައިގަންނަވާ ކަންތަކަށްވެސް ތިމަންކަމަނާ ލޯބިކުރައްވަމެވެ. ދެން އެކަލޭގެފާނު ވުޟޫކުރައްވައި ނަމާދުކުރައްވާން ފެށްޓެވިއެވެ. ނަމާދުގެ ޤިޔާމުގައި ހުންނަވައި ތުނބުޅިފުޅު ތެމޭވަރަށް ކީރިތި ކުރެއްވިއެވެ. ސަޖިދައިގައި އޮންނަވައި ބިންގަނޑު ތެމޭ ވަރަށް ކީރިތި ކުރެއްވިއެވެ. ދެން އަރިއަކަށް އޮށޯވެވަޑައިގެން ބިލާލު رضي الله عنه ފަތިސްނަމާދަށް ބަންގިގޮވައިލެއްވުމަށް ވަޑައިގަންނަވަންދެން ކީރިތިކުރައްވާން އޮންނެވިއެވެ. ބިލާލު رضي الله عنه ސުވާލުކުރެއްވިއެވެ. އޭ ﷲގެ ރަސޫލާ ﷺ އެވެ. މާތް ﷲ ކަލޭގެފާނުގެ އިސްވެދިޔަހައި ފާފަ ފުއްސަވައި ދެއްވައިފައި ވާއިރު ކަލޭގެފާނު ތިޔަ ވަރަށް ކީރިތި ކުރައްވަނީ ކޮންކަމަކާ ތޯއެވެ؟ އިތުރު އެކަލޭގެފާނު ޙަދީޘުކުރެއްވިއެވެ. އޭ ބިލާލުއެވެ! ތިބާއަށް ދެރަ ގޮތެއް މެދުވެރިނުކުރައްވާށިއެވެ! ތިމަންކަލޭގެފާނު ކީރިތި ނުކުރައްވާންވީ ކީއްވެހެއްޔެވެ؟ މާތް ﷲ ވަނީ މިރޭ ތިމަންކަލޭގެފާނުގެ މައްޗަށް މި އާޔަތްތައް ބާވައިލައްވާފައެވެ. ދެން އިތުރު އެކަލޭގެފާނު ވިދާޅުވިއެވެ. ﴿إِنَّ فِى خَلْقِ ٱلسَّمَـٰوَ‌ٰتِ وَٱلْأَرْضِ وَٱخْتِلَـٰفِ ٱلَّيْلِ وَٱلنَّهَارِ لَءَايَـٰتٍ لِّأُو۟لِى ٱلْأَلْبَـٰبِ .......... ﴾ މި އާޔަތް ކިޔަވައި އެއާމެދު ވިސްނައިފިކުރު ނުކުރި މީހަކަށް ހަލާކު ހުށްޓެވެ.'],["އޭ މީސްތަކުންނޭވެ! ތިޔަބައިމީހުންގެ ވެރިރަސްކަލާނގެއަށް ތިޔަބައިމީހުން تقوى ވެރިވާށެވެ! އެކަލާނގެއީ، އެންމެ نفس އަކުން ތިޔަބައިމީހުން ހެއްދެވި ރަސްކަލާނގެއެވެ. އަދި، އެ نفس ގެ ކިބައިން އޭގެ އަނެއް جنس ހެއްދެވިއެވެ. އަދި، އެ ދެކަނބަލުންގެ ކިބައިން، ގިނަ ފިރިހެނުންނާއި، ގިނަ އަންހެނުން ފެތުރުއްވިއެވެ. އަދި، ތިޔަބައިމީހުން اللَّه އަށް تقوى ވެރިވާށެވެ! އެކަލާނގެއީ، އެކަލާނގެ މެދުވެރިކޮށް ތިޔަބައިމީހުން އެކަކު އަނެކަކާ سؤال ކޮށް، ކަންކަމަށް އެދިއުޅޭ ރަސްކަލާނގެއެވެ. އަދި، ތިމާގެކަމުގެ ގުޅުންތަކަށް ތިޔަބައިމީހުން ރައްކާތެރިވާށެވެ! ހަމަކަށަވަރުން، ތިޔަބައިމީހުންގެ ކަންތައް ބައްލަވާވޮޑިގެންވާ ކަލަކު ކަމުގައި، اللَّه ވޮޑިގެންވެއެވެ. (1)",'ހުރިހާ އިންސާނުންނަށް އައިސްފައިވާ ޚިޠާބެކެވެ. ނެތުމުގެ ތެރެއިން ވުޖޫދަށް ގެންނަވައި ޚަލްޤުކުރެއްވުމުގެ ނިޢުމަތް އެބައިމީހުންނަށް ހަނދުމަކޮށްދެއްވުމަށެވެ. މާނައީ: ތިޔަބައިމީހުން އެއް އަޞްލަކުން (އެ އަޞްލަކީ އާދަމު عليه السلام) އުފައްދަވައި، އެކަލޭގެފާނުގެ އަނބިކަނބަލުން ޙައްވާގެފާނު އެކަލޭގެފާނުގެ އަރިކަށީގެ ކައްޓަކުން (ކަށްޓަކުން) ހެއްދެވި، ތިޔަބައިމީހުންގެ ވެރިރަސްކަލާނގެއަށް ތިޔަބައިމީހުން ބިރުވެތިވާށެވެ. މި އާޔަތުގައި އެވަނީ ކީރިތި ﷲއީ ދިރޭ އެއްޗަކުން ދިރޭ އެއްޗެއް އުފެއްދެވިފަދައިން، ދިރުން ނެތް އެއްޗަކުން ދިރޭ އެއްޗެއް އުފައްދަވާންވެސް ކުޅަދުންވަންތަ ރަސްކަލާނގެ ކަމަށް އިޝާރާތްކުރައްވައިފައެވެ. އެހެނީ، އެކަލާނގެ އާދަމު عليه السلام އުފެއްދެވީ މަށީންނެވެ. ﴿وَبَثَّ مِنْهُمَا رِجَالًا كَثِيرًا وَنِسَآءً ۚ﴾ އަދި އެދެކަނބަލުންގެ ފަރާތުން އަންހެން ފިރިހެން ގިނަ މީސްތަކުން ފެތުރުއްވެވިއެވެ. ފަހެ، ހުރިހާ އިންސާނުން ވަނީ މި އިންސާނީ ގުޅުމުން، ނަސަބުގެ "އެއްބަނޑު އެއްބަފާކަމުގެ ގުޅުމުން" ގުޅިފައެވެ. އިންސާނުންނަށް މިމަތިވެރި ގުޅުމުގެ މާނަ ވިސްނޭނަމަ އެބައިމީހުން އުޅުނީހީ އަމާންކަމާއި އުފާވެރިކަމުގައެވެ. އަދި ފެހި ދަނޑުތަކާއި، ހަނަފަސް ބިންތައް އަދި މުސްކުޅިންނާއި ކުޑަކުދީން އޭގެ ޝިކާރައަކަށްވެ ނެތިގެންދާ ފަނާކުރަނިވި ހަނގުރާމަތައް ނުހިނގީހެވެ. ﴿وَٱتَّقُوا۟ ٱللَّهَ ٱلَّذِى تَسَآءَلُونَ بِهِۦ وَٱلْأَرْحَامَ ۚ إِنَّ ٱللَّهَ كَانَ عَلَيْكُمْ رَقِيبًا﴾ އަދި ތިޔަބައިމީހުން އެފަރާތެއްގެ އިސްމުފުޅު ބޭނުންކޮށް އެކަކު އަނެކަކަށް އާދޭސްކުރާ، (ﷲއަށް ޓަކައި އެވެނި ކަމެއް ކޮށްދޭށޭ، މިވެނިކަމެއް ކޮށްދޭށޭ ބުނާ) ﷲއަށް ބިރުވެތިވެ، ރަޙިމުގެ ގުޅުން ކަނޑައިލުމަށް ބިރުވެތިވާށެވެ. ފަހެ، މާތް ﷲއީ ތިޔަބައިމީހުންގެ ޙާލާއި، ތިޔަބައިމީހުން ކުރާ ހުރިހާ ޢަމަލެއް މޮޅަށް ބައްލަވައިވޮޑިގަންނަވާ ރަސްކަލާނގެއެވެ.'],["يتيم ންނަށް (އެކުދިން تصرّف ފުދިއްޖެނަމަ) އެކުދިންގެ މުދާތައް ތިޔަބައިމީހުން ދޭށެވެ! އަދި، އޭގެތެރެއިން މޮޅުތަކެއްޗަށް ދެރަތަކެތި ބަދަލުކޮށް ނަހަދާށެވެ! އަދި، އެކުދިންގެ މުދާތައް، ތިޔަބައިމީހުންގެ މުދަލާއެކު ބޭނުންކޮށް، ކައި ނޫޅޭށެވެ! ހަމަކަށަވަރުން، ބޮޑުވެގެންވާ ފާފައެއް ކަމުގައި އެކަންތައްވިއެވެ. (2)","ޔަތީމުން ބޮޑުވެ ތަސައްރަފު ފުދުމުން އެބައިމީހުންނަށް އެބައިމީހުންގެ މުދާ ދޭށެވެ. އަދި އެބައިމީހުންގެ މުދަލުން ނަގާ ޙަރާމް މުދާ ތިޔަބައިމީހުންގެ ޙަލާލު މުދަލާ މަސްހުނި ނުކުރާށެވެ. އޭރުން ތިޔަބައިމީހުންނަށް ޙަރާމް ތަކެތި ކެވުނީއެވެ. އެހެނީ ޔަތީމުންގެ މުދާ ކެއުމަކީ ﷲގެ ޙަޟްރަތުގައި ބޮޑުވެގެންވާ ފާފައެކެވެ."],["يتيم ންނާމެދު، عدل ވެރި ނުވެވޭނެކަމަށް ތިޔަބައިމީހުންނަށް ހީވެ، ބިރުގެންފިނަމަ (އެބަހީ: ތިޔަބައިމީހުންގެ ބެލުމުގެ ދަށުގައިވާ يتيم އަންހެން ކުދިންނާ ކާވެނިކުރުމުގައި، عدل ވެރި ނުވެވޭނެކަމަށް ހީވާނަމަ، އެނޫން) އަންހެނުންގެ ތެރެއިން، ތިޔަބައިމީހުން ހިތްރުހޭ ބަޔަކާ ކާވެނިކުރާށެވެ! ދެމީހުނާއެވެ. ނުވަތަ ތިންމީހުނާއެވެ. ނުވަތަ ހަތަރުމީހުނާއެވެ. ފަހެ، عدل ވެރި ނުވެވޭނެކަމަށް ބިރުގެންފިނަމަ، އެކަކާއެވެ. ނުވަތަ، ތިޔަބައިމީހުންނަށް މިލްކުވެގެންވާ އަޅު އަންހެނުންނާއެވެ. އެގޮތް ތިޔަބައިމީހުން އަނިޔާވެރިނުވުމާ ގާތްކަން ބޮޑެވެ. (3)","ޔަތީމު އަންހެންކުއްޖާއަށް ކައިވެނީގެ ރަން ދިނުމުގައި ތިޔަބައިމީހުންނަށް ޢަދުލުވެރި ނުވެވޭނެކަމުގެ ބިރު ހީވަންޏާ އަންހެނުންގެ ތެރެއިން ތިޔަބައިމީހުން ބޭނުން ދޭއް ނުވަތަ ތިނެއް ނުވަތަ ހަތަރު މީހުންނާ ކައިވެނިކުރާށެވެ. އަދި އެއަށްވުރެ އިތުރުނުކުރާށެވެ. ﴿فَإِنْ خِفْتُمْ أَلَّا تَعْدِلُوا۟ فَوَٰحِدَةً أَوْ مَا مَلَكَتْ أَيْمَـٰنُكُمْ ۚ ذَ‌ٰلِكَ أَدْنَىٰٓ أَلَّا تَعُولُوا۟﴾ ތިޔަބައިމީހުންނަށް އަނބީންގެ މެދުގައި ހަމަހަމަކަން ޤާއިމުނުކުރެވޭނެކަމަށް ބިރުހީވާނަމަ ދެން އެކަކާ ކައިވެނިކުރާށެވެ. ނުވަތަ ތިޔަބައިމީހުންގެ އަޅު އަންހެނުން ބޭނުންކުރާށެވެ. މިއީ އަނިޔާވެރި ނުވުމަށް އެންމެ ރަނގަޅު ގޮތެވެ. ގިނަ އަނބީންނާ އިނުމާ ޔަތީމު އަންހެން ކުދީންނާ ހުރީ ކޮން ގުޅުމެއްހޭ ސުވާލުކުރެވިއްޖެނަމަ ޖަވާބަކީ: އުއްމުލް މުއުމިނީން ޢާއިޝާ رضي الله عنها ވަނީ މިކަން ސާފުކޮށްދެއްވައިފައެވެ. عَنْ عُرْوَةَ، أَنَّهُ سَأَلَ عَائِشَةَ عَنْ قَوْلِهِ تَعَالَى ‏{‏وَإِنْ خِفْتُمْ أَنْ لاَ تُقْسِطُوا فِي الْيَتَامَى فَانْكِحُوا مَا طَابَ لَكُمْ مِنَ النِّسَاءِ مَثْنَى وَثُلاَثَ وَرُبَاعَ فَإِنْ خِفْتُمْ أَنْ لاَ تَعْدِلُوا فَوَاحِدَةً أَوْ مَا مَلَكَتْ أَيْمَانُكُمْ ذَلِكَ أَدْنَى أَنْ لاَ تَعُولُوا‏}‏‏.‏ قَالَتْ يَا ابْنَ أُخْتِي، الْيَتِيمَةُ تَكُونُ فِي حَجْرِ وَلِيِّهَا، فَيَرْغَبُ فِي مَالِهَا وَجَمَالِهَا، يُرِيدُ أَنْ يَتَزَوَّجَهَا بِأَدْنَى مِنْ سُنَّةِ صَدَاقِهَا، فَنُهُوا أَنْ يَنْكِحُوهُنَّ إِلاَّ أَنْ يُقْسِطُوا لَهُنَّ فَيُكْمِلُوا الصَّدَاقَ، وَأُمِرُوا بِنِكَاحِ مَنْ سِوَاهُنَّ مِنَ النِّسَاءِ‏. (صحيح البخاري، كتاب النكاح، باب الترغيب في النكاح)‏ (ޢުރްވާގެ އަރިހުން ރިވާވެގެން ވެއެވެ. މާތް ﷲގެ ވަޙީބަސްފުޅު ﴿‏وَإِنْ خِفْتُمْ أَنْ لاَ تُقْسِطُوا فِي الْيَتَامَى فَانْكِحُوا مَا طَابَ لَكُمْ مِنَ النِّسَاءِ مَثْنَى وَثُلاَثَ وَرُبَاعَ فَإِنْ خِفْتُمْ أَنْ لاَ تَعْدِلُوا فَوَاحِدَةً أَوْ مَا مَلَكَتْ أَيْمَانُكُمْ ذَلِكَ أَدْنَى أَنْ لاَ تَعُولُوا‏﴾ ‏‏އާ ބެހޭގޮތުން އެކަލޭގެފާނު ޢާއިޝާ رضي الله عنها އަށް ސުވާލުދެންނެވިއެވެ. އެކަމަނާ ވިދާޅުވިއެވެ. ”ތިމަންކަމަނާގެ އުޚްތާގެ ދަރިކަލުންނޭވެ. ޔަތީމު އަންހެން ކުއްޖާ ހުންނާނީ އޭނާގެ ބަލަދުވެރިޔާގެ ބެލުމުގެ ދަށުގައެވެ. ދެން އޭނާ އެ އަންހެންކުއްޖާގެ މުދާވެރިކަމާއި، ރިވެތިކަމަށް ޝައުޤުވެރިވެ، އެފަދަ އަންހެނުންނަށް އާއްމުކޮށް ދީއުޅޭ ރަނުގެ އެންމެ މަދުމިންވަރު ދީފައި އެކުއްޖާއާ ކައިވެނިކުރަން ބޭނުންވެދާނެއެވެ. އެހެންކަމުން، އެކުދިންނަށް ޢަދުލުވެރިވެ، ފުރިހަމަ ގޮތުގައި ރަންކިޔައިގެން މެނުވީ އެކުދިންނާ ކައިވެނިކުރުން އެބައިމީހުންނަށް މަނާކުރެއްވީއެވެ. އަދި އެކުދީން ނޫން އެހެން އަންހެނުންނާ ކައިވެނިކުރުމަށް އެބައިމީހުންނަށް އަމުރުކުރެއްވީއެވެ.“) (ޞަޙީޙުލް ބުޚާރީ، ޙަދީޘު: 5064)"],["އަންހެނުންނަށް އެކަނބަލުންގެ ރަން، ތިޔަބައިމީހުން ހިތުންރުހުމުންދޭ ދިނުމެއްގެ ގޮތުގައި ދޭށެވެ! އޭގެތެރެއިން އެއްޗެއް އެކަނބަލުން ހިތުންރުހުމުން ތިޔަބައިމީހުންނަށް އަނބުރާ ދީފިނަމަ، حلال ރަނގަޅު އެއްޗެއްގެ ގޮތުގައި، ތިޔަބައިމީހުން އޭގެ ބޭނުންކުރާށެވެ! (4)","އަންހެނުންނަށް ތިޔަބައިމީހުން ދޭ ކައިވެނީގެ ރަން ހިތުން ރުހުމުން ދޭ އެއްޗެއްގެ ގޮތުގައި ދޭށެވެ. އެމީހުންނަށް އެހީދީފައި ކަލަގޮވުމުގެ ގޮތުން ނުވަތަ ތިމާ އެމީހުންނަށް ވުރެ މަތިކަމަށް ދައްކައި ނިކަމެތިކޮށްލުމަކަށް ނޫނެވެ. އެކަނބަލުން އެރަނުގެ ތެރެއިން ބައެއް ހެޔޮ ހިތުން ތިޔަބައިމީހުންނަށް ދީފިނަމަ އެއެއްޗެއް ޙަލާލު ރަނގަޅު އެއްޗެއްގެ ގޮތުގައި ހިފާށެވެ."],["އަދި، ދޯދިޔާ މީހުންނަށް، (އެބަހީ: ވިޔާނުދާ خرد ކޮށް، إسراف ކޮށް އުޅޭމީހުންގެ އަތަށް) ތިޔަބައިމީހުންގެ އަތުގައިވާ އެއުރެންގެ މުދާތައް ނުދޭށެވެ! އެ މުދަލަކީ، ދިރިއުޅުން ހިފަހައްޓައިދެނިވި ބާރެއްކަމުގައި اللَّه ތިޔަބައިމީހުންނަށް ލައްވާފައިވާ އެއްޗެކެވެ. އަދި، ތިޔަބައިމީހުން އެއިން، އެއުރެންނަށް ކާންދޭށެވެ! އަދި އެއުރެންނަށް އަންނައުނު ދޭށެވެ! އަދި، ތިޔަބައިމީހުން، އެއުރެންނަށް ހެޔޮބަސް ބުނާށެވެ! (5)","މުދާގެންގުޅެ އެއިން ޚަރަދު ކުރުމުގައި ރަނގަޅުނޫން ގޮތަށް ކަންތައް ކުރާކަމަށް ތިޔަބައިމީހުންނަށް ފާހަގަކުރެވޭނަމަ، އަންހެނުންނަށާއި، ޔަތީމުންގެ ތެރެއިން އިސްރާފު ކުރާ މީހުން އަތަށް ތިޔަބައިމީހުން ދިރިއުޅުން ހެޔޮގޮތުގައި ކުރިއަށް ގެންދިއުމަށް ޒަރޫރީ އެއްޗެއްގެ ގޮތުގައި މާތް ﷲ ލައްވައިފައިވާ މުދާ ނުދޭށެވެ. އެމީހުންގެ ބުއްދި ފުރިހަމަވެ ތަސައްރަފު ފުދޭންދެން އެމުދަލުން ކާންދީ އަންނައުނު ދީ ހަދާށެވެ. އަދި އެމީހުންނާ މަޑުމައިތިރިކޮށް ވާހަކަ ދައްކައި އެމީހުންގެ ހިތް ހަމަޖެހޭ ގޮތަށް މުޢާމަލާތް ކުރާށެވެ."],["އަދި، ތިޔަބައިމީހުން يتيم ކުދިންގެ ގޮތް ބަލާށެވެ! އެކުދިން ކާވެނި ފުރާވަރަށް ދާނދެނެވެ. ފަހެ، (މުދަލާމެދުގައި) ބުއްދި ފުރިހަމަކަން އެއުރެންގެ ކިބައިން ތިޔަބައިމީހުންނަށް ފެނިއްޖެނަމަ، އެއުރެންގެ މުދާތައް އެއުރެންނަށް ދޭށެވެ! އަދި، إسراف ގެ ގޮތުންނާއި، އެކުދިން ބޮޑެތި ވެދާނެތީ (ބިރުން) އަވަސްވެގަނެގެން، ތިޔަބައިމީހުން އެ މުދާ ނުކާށެވެ! މުއްސަންޖަކު ކަމުގައި ވެއްޖެމީހާ، عفة ތެރި ވާހުށިކަމެވެ! (އެބަހީ: އެ މުދަލުގައި ނުޖެހޭ ހުށިކަމެވެ!) އަދި، فقير އަކުކަމުގައި ވެއްޖެމީހާ، ހެޔޮ ރަނގަޅު ގޮތުގައި (އެ މުދަލުން) ކާހުށިކަމެވެ! ފަހެ، އެއުރެންގެ މުދާތައް، ތިޔަބައިމީހުން އެއުރެންނަށް ދޭހިނދު، އެއުރެންގެ މައްޗަށް ތިޔަބައިމީހުން ހެކިކުރާށެވެ! حساب ބައްލަވަނިވި ކަލަކު ކަމުގައި اللَّه ފުދެއެވެ. (6)","ތިޔަބައިމީހުންގެ ބެލުމުގެ ދަށުގައި ތިބި ޔަތީމު ކުދީން ތަޞައްރަފު ފުދި މުކައްލަފުންނަށްވީމާ އެބައިމީހުންގެ ގޮތް ރަނގަޅަށް ބަލާށެވެ. އެބައިމީހުން ތަޞައްރަފު ފުދިފައިވާ ކަމަށް ފެންނަނަމަ އެބައިމީހުންގެ މުދާ ލަސްކުރުމެއް ނެތި އެބައިމީހުންނަށް ދޭށެވެ. ﴿وَلَا تَأْكُلُوهَآ إِسْرَافًا وَبِدَارًا أَن يَكْبَرُوا۟ ۚ وَمَن كَانَ غَنِيًّا فَلْيَسْتَعْفِفْ ۖ وَمَن كَانَ فَقِيرًا فَلْيَأْكُلْ بِٱلْمَعْرُوفِ ۚ فَإِذَا دَفَعْتُمْ إِلَيْهِمْ أَمْوَٰلَهُمْ فَأَشْهِدُوا۟ عَلَيْهِمْ ۚ وَكَفَىٰ بِٱللَّهِ حَسِيبًا﴾ އަދި އެކުދީން ބޮޑުވުމުގެ ކުރީން، އެކުދީން ބޮޑުވެގެން މުދާ ހޯދަންވާނެއޭ ބުނެ އަވަހަށް ހުސްކޮށްލާންވެގެން އެމުދާ އިސްރާފުކޮށް ތިޔަބައިމީހުންނާ އެކުދީންގެ މައްޗަށް ޚަރަދުކޮށް ހުސްނުކުރާށެވެ. ބަލަދުވެރިޔާއީ މުއްސަންޖެއްނަމަ ޔަތީމު ކުއްޖާގެ މުދަލުން އެއްވެސް އެއްޗެއް ނުނަގާށެވެ. އޭނާއީ ފަޤީރެއްނަމަ ކޮންމެހެން ބޭނުންޖެހޭ ވަރަށް ނަގާށެވެ. ނުވަތަ އޭނާގެ މަސައްކަތުގެ އުޖޫރައަށް ވާވަރަށެވެ. ޔަތީމުން ތަޞައްރަފު ފުދުމުން ތިޔަބައިމީހުން އެބައިމީހުންނާ މުދާ ޙަވާލުކުރާއިރު އެކަމަށް ހެކިކުރާށެވެ. އެބައިމީހުން އެމުދާ ލިބުނުކަމަށް އިންކާރުކޮށްފާނެތީއެވެ. މާތް ﷲއީ އަޅުތަކުން ކުރާ ކަންކަން އެންމެ ރަނގަޅަށް ބައްލަވައި، އެބައިމީހުންގެ ހިސާބު އެންމެ ރަނގަޅަށް ބައްލަވާ ރަސްކަލާނގެއެވެ."],["ތިޔަބައިމީހުންގެ ބެލުމުގެ ދަށުގައި ތިބި ޔަތީމު ކުދީން ތަޞައްރަފު ފުދި މުކައްލަފުންނަށްވީމާ އެބައިމީހުންގެ ގޮތް ރަނގަޅަށް ބަލާށެވެ. އެބައިމީހުން ތަޞައްރަފު ފުދިފައިވާ ކަމަށް ފެންނަނަމަ އެބައިމީހުންގެ މުދާ ލަސްކުރުމެއް ނެތި އެބައިމީހުންނަށް ދޭށެވެ. ﴿وَلَا تَأْكُلُوهَآ إِسْرَافًا وَبِدَارًا أَن يَكْبَرُوا۟ ۚ وَمَن كَانَ غَنِيًّا فَلْيَسْتَعْفِفْ ۖ وَمَن كَانَ فَقِيرًا فَلْيَأْكُلْ بِٱلْمَعْرُوفِ ۚ فَإِذَا دَفَعْتُمْ إِلَيْهِمْ أَمْوَٰلَهُمْ فَأَشْهِدُوا۟ عَلَيْهِمْ ۚ وَكَفَىٰ بِٱللَّهِ حَسِيبًا﴾ އަދި އެކުދީން ބޮޑުވުމުގެ ކުރީން، އެކުދީން ބޮޑުވެގެން މުދާ ހޯދަންވާނެއޭ ބުނެ އަވަހަށް ހުސްކޮށްލާންވެގެން އެމުދާ އިސްރާފުކޮށް ތިޔަބައިމީހުންނާ އެކުދީންގެ މައްޗަށް ޚަރަދުކޮށް ހުސްނުކުރާށެވެ. ބަލަދުވެރިޔާއީ މުއްސަންޖެއްނަމަ ޔަތީމު ކުއްޖާގެ މުދަލުން އެއްވެސް އެއްޗެއް ނުނަގާށެވެ. އޭނާއީ ފަޤީރެއްނަމަ ކޮންމެހެން ބޭނުންޖެހޭ ވަރަށް ނަގާށެވެ. ނުވަތަ އޭނާގެ މަސައްކަތުގެ އުޖޫރައަށް ވާވަރަށެވެ. ޔަތީމުން ތަޞައްރަފު ފުދުމުން ތިޔަބައިމީހުން އެބައިމީހުންނާ މުދާ ޙަވާލުކުރާއިރު އެކަމަށް ހެކިކުރާށެވެ. އެބައިމީހުން އެމުދާ ލިބުނުކަމަށް އިންކާރުކޮށްފާނެތީއެވެ. މާތް ﷲއީ އަޅުތަކުން ކުރާ ކަންކަން އެންމެ ރަނގަޅަށް ބައްލަވައި، އެބައިމީހުންގެ ހިސާބު އެންމެ ރަނގަޅަށް ބައްލަވާ ރަސްކަލާނގެއެވެ.","ފިރިހެންކުދީންނަށް ވެސް، އަންހެންކުދީންނަށް ވެސް އެބައިމީހުންގެ މައިންބަފައިންނާއި، ގާތްތިމާގެ މީހުންގެ ވާރުތަ މުދަލުގައި ޙައްޤު ވެއެވެ. މުދާ ގިނަވިޔަސް ނުވަތަ މަދުވިޔަސް މާތް ﷲ ކަނޑައަޅުއްވައިފައިވާ މިންވަރަށެވެ. މިތާނގައި މިވަނީ ޖާހިލިއްޔަ ޒަމާނުގައި މިކަން ކޮށްއުޅުނު ގޮތް ބާޠިލުކުރައްވައިފައެވެ. އެބައިމީހުން އަންހެނުންނަށް ވާރުތަ މުދަލުން އެއްގޮތަކަށްވެސް ނުދެއެވެ. މިކަމަށް އެބައިމީހުން ދެއްކި ވާހަކައަކީ: އަހަކަށް ސަވާރުނުވާ، ހަތިޔާރު ނުއުފުލާ، ދުޝްމަނަކާ ހަނގުރާމަ ނުކުރާ ބަޔަކަށް އަހަރުމެން މުދާ ދޭނީ ކިހިނެއް ހެއްޔެވެ؟ މާތް ﷲ އެކަން ބާޠިލުކުރައްވައި ފިރިހެނުންނެކޭ އެއްފަދައިން އަންހެނުންނަށް ވާރުތަ މުދަލުން ޙައްޤު ދެއްވީއެވެ."],["(ތަރިކަ މުދާ) ބަހާތަނަށް (އެ މުދަލުން ނުވާ) ގާތްތިމާގެ މީހުންނާއި، يتيم ންނާއި، مسكين ން حاضر ވެއްޖެނަމަ، (އެ މުދާ ބެހުމުގެ ކުރިން) އެއުރެންނަށް އެއިން އެތިކޮޅެއް ދޭށެވެ! އަދި، އެއުރެންނަށް ހެޔޮބަސް ބުނާށެވެ! (8)","ވާރުތަ މުދާ ބަހާއިރު އެތަނުގައި އެމުދަލުން ނުލިބޭ ގާތްތިމާގެ މީހުންނާއި މިސްކީނުން ތިބިނަމަ، އެބައިމީހުން ހިތް ހަމަޖެއްސުމަށް ޓަކައި، އެބައިމީހުންނަށް އެމުދަލުން ކޮންމެވެސް ވަރަކަށް ދޭށެވެ. އަދި ރިވެތި ބަހުން އެބައިމީހުންނަށް ބުނެދޭށެވެ. މިމުދަލަކީ ކުޑަކުދީންގެ ޙައްޤެއް ކަމަށާ، މިމުދަލަށް ގޮތެއް ހެދުމުގެ ޙައްޤު ތިޔަބައިމީހުންނަކަށް ނެތްކަމަށެވެ. މިއީ، ވާރުތަވެރީންގެ ތެރެއިން ބާލިޣުވެފައި ތިބި މީހުންނަށް ދެއްވައިފައިވާ އިޚްތިޔާރެކެވެ."],["ނިކަމެތި ދަރިންކޮޅެއް އެއުރެންގެ ފަހަތަށް ދޫކުޅަނަމަ، އެކުދިންގެ މައްޗަށް ބިރުވެތިވާ ފަދައިން، އެއުރެން (اللَّه އަށް) ބިރުވެތި ވާހުށިކަމެވެ! އަދި، އެއުރެން اللَّه އަށް تقوى ވެރިވާހުށިކަމެވެ! އަދި، إنصاف ވެރި ސީދާ ބުނުމެއް އެއުރެން ބުނާހުށިކަމެވެ! (9)","އޭ ޔަތީމުންގެ މުދަލާ ޙަވާލުވެގެން ހުރި މީހާއެވެ! ތިބާގެ ދަރީން ޔަތީމުންގެ ގޮތުގައި ދޫކޮށް ތިބާ ދުނިޔެއިން ވަކިވުމަށްފަހު އެ ނިކަމެތި ދަރީންނަށް ވާނެގޮތް ހަނދާން ކުރާށެވެ. އެބައިމީހުންނަށް އަނިޔާ ލިބި، އެބައިމީހުންނަށް ޓަކައި ތިބާ ދޫކޮށް ދިޔަ މުދާ ގެއްލިދާން ތިބާ އެދޭނަން ހެއްޔެވެ. އެހެންކަމުން، ތިބާގެ އަމިއްލަ ދަރީންނާމެދު ތިބާ ބިރުގަންނަ ފަދައިން، ތިބާގެ ބެލުމުގެ ދަށުގައިވާ ޔަތީމުންނާ މެދުވެސް ބިރުވެތިވާށެވެ. އަދި ތިބާގެ އަމިއްލަ ދަރީންނާ ވާހަކަ ދައްކާފަދައިން އޯގާތެރިކަމާއެކު އެބައިމީހުންނާ ވެސް ވާހަކަ ދައްކާށެވެ."],["ހަމަކަށަވަރުން، އަނިޔާވެރިކަމުގެގޮތުން يتيم ންގެ މުދާ ކައިއުޅޭ މީހުން (ދަންނާށެވެ!) އެއުރެން ކައިއުޅޭކަން ކަށަވަރީ (ނަރަކައިގެ) އަލިފާނެވެ. އަދި، އަނދަ އަނދާ ހުންނަ ނަރަކަޔަކަށް އެއުރެން ނިކަންހުރެ ވަންނާނެތެވެ. (10)","އަނިޔާވެރި ގޮތުގައި ޔަތީމުންގެ މުދަލަށް ވެރިވެ، އެބައިމީހުންގެ މައިންބަފައިން އެބައިމީހުންނަށް ދޫކޮށްފައި ދިޔަ މުދާ ކާމީހުން އެކަނީ ޙަރާމް ތަކެއްޗެވެ. ޤިޔާމަތް ދުވަހު އެބައިމީހުން ވަންނަ ހުށީ އަނދައަނދައި ހުރި ނަރަކައިގެ އަލިފާނަށެވެ."],["ތިޔަބައިމީހުންގެ ދަރިންނާމެދު، اللَّه ތިޔަބައިމީހުންނަށް އަންގަވަތެވެ. އަންހެން ދެ ދަރިންގެ ބަޔާ އެއްފަދަ ބަޔެއް ފިރިހެން ދަރިޔަކަށް ވެއެވެ. އެ ދަރިންނަކީ ދޭކަށްވުރެ މަތީ عدد އެއްގެ އަންހެނުން ކަމުގައިވާނަމަ، މަރުވި މީހާ ދޫކުރި މުދަލުގެ ތިންބައިކުޅަ ދެބައި އެކަނބަލުންނަށެވެ. އަދި، އެއީ އެންމެ އަންހެން ދަރިޔަކު ކަމުގައި ވެއްޖެނަމަ، ފަހެ، އެކަނބުލޭގެޔަށް ދެބައިކުޅަ އެއްބަޔެވެ. އަދި، މަރުވިމީހާގެ ދަރިޔަކު ހުރިނަމަ، އޭނާގެ މަންމަޔާއި، ބައްޕަޔާއި، ދެމީހުންކުރެ ކޮންމެ މީހަކަށްމެ، އެ މަރުވި މީހާ ދޫކުޅަ މުދަލުގެ ހަބައިކުޅަ އެއްބަޔެވެ. ފަހެ، އޭނާޔަށް ދަރިޔަކު ނުވާނަމަ، އަދި، (ހަމައެކަނި) އޭނާގެ މަންމަޔާއި ބައްޕަޔަށް ވާރުތައަރާނަމަ، ފަހެ، އޭނާގެ މަންމަޔަށް ތިންބައިކުޅަ އެއްބަޔެވެ. (ދެންހުރި އެއްޗެއް ބައްޕަޔަށެވެ.) ފަހެ، އެ މަރުވި މީހާޔަށް أخ ންނާއި، أخت ން (އެކަކަށްވުރެ ގިނައިން) ތިބިނަމަ، ފަހެ، އޭނާގެ މަންމަޔަށް ހަބައިކުޅަ އެއްބަޔެވެ. ކުރާ وصية އެއްވާނަމަ، އެ وصية އެއް تنفيذ ކުރުމަށްފަހުގައެވެ. ނުވަތަ، ދަރަންޏެއް ވާނަމަ، އެ ދަރަންޏެއް އަދާކުރުމަށް ފަހުގައެވެ. ތިޔަބައިމީހުންގެ މައިންބަފައިންނާއި، ތިޔަބައިމީހުންގެ ދަރިންކުރެ މަންފާކުރުމުގެ ގޮތުން ތިޔަބައިމީހުންނާ ގާތްކަންބޮޑީ ކޮންބަޔެއްކަން ތިޔަބައިމީހުންނަކަށް ނޭނގެއެވެ. (بيان ވެ ދިޔަގޮތަށް މުދާ ބެހުންއޮތީ) اللَّه ގެ حضرة ން ކަނޑައަޅުއްވައި އަންގަވާފައިވާ فرض އެއްގެ ގޮތުގައެވެ. ހަމަކަށަވަރުން، اللَّه އީ، މޮޅަށް ދެނެވޮޑިގެންވާ حكيم ވަންތަ ރަސްކަލާނގެއެވެ. (11)","އިސްވެދިޔަ އާޔަތުގައި ކުރުކޮށް އައިސްފައި ހުރި ވާރުތަ މުދާ ބެހުމުގެ ޙުކުމްތައް މިއާޔަތުގައި މިވަނީ ތަފްޞީލުކޮށްދެއްވާފައެވެ. މާނައީ: މާތް ﷲ ތިޔަބައިމީހުންނަށް އަމުރުކުރައްވައި، ޢަހުދުހިއްޕަވަނީ ތިޔަބައިމީހުންގެ ދަރިންނަށް، އަންހެންވިޔަސް އަދި ފިރިހެންވިޔަސް، ވާރުތަ މުދާ ބެހުމުގައި ޢަދުލުވެރި ވުމަށެވެ. މަރުވެ ދިޔަ މީހާގެ ފިރިހެން ކުދީންނާއި އަންހެން ކުދީން ތިބި ނަމަ، ފިރިހެން ކުއްޖަކަށް އަންހެން ކުއްޖަކަށް ލިބޭ ވަރުގެ ދެގުނައެވެ. މަރުވެދިޔަ މީހާގެ ތިބީ ހުސް އަންހެން ކުދީންނަށް ވެފައި އެކުދީން ދޭކަށް ވުރެ ގިނަނަމަ އެކުދީންނަށް މުދަލުގެ ތިންބައިކުޅަ ދެބައެވެ. އޭނާގެ ހުރީ އެންމެ އަންހެން ދަރިއެއްނަމަ އެ ދަރިފުޅަށް މުދަލުގެ ދެބައިކުޅަ އެއްބައެވެ. ވާރުތަ މުދަލުން އަންހެނަކަށް ދޭވަރުގެ ދެގުނަ ފިރިހެނަކަށް ދެނީ އޭނާ ކުރާންޖެހޭ ޚަރަދުތައް ގިނަވުމުންނެވެ. ކައިވެނީގެ ރަނާއި، އަނބިމީހާގެ މައްޗަށް ކުރާންޖެހޭ ޚަރަދާއި ޢާއިލާގެ ޚަރަދު މީގެ ތެރޭގައި ހިމެނެއެވެ. އަންހެނަކު މިއިން އެއްވެސް ޚަރަދެއް ކުރާކަށް ނުޖެހެއެވެ. އެހެނީ އަންހެނެއްގެ އަމިއްލަ ކަންތަކަށް ވެސް އޭނާގެ އަމިއްލަ ފައިސާ ޚަރަދު ކުރާކަށް ނުޖެހެއެވެ. ބައްޕަ ނުވަތަ ވާރުތަވެރިޔާ ނުވަތަ ފިރިމީހާ ނުވަތަ ފިރިހެން ދަރީން އަންހެންމީހާގެ ޚަރަދު ބަލަހައްޓައިދޭން ޖެހެއެވެ. ﴿وَلِأَبَوَيْهِ لِكُلِّ وَٰحِدٍ مِّنْهُمَا ٱلسُّدُسُ مِمَّا تَرَكَ إِن كَانَ لَهُۥ وَلَدٌ ۚ فَإِن لَّمْ يَكُن لَّهُۥ وَلَدٌ وَوَرِثَهُۥٓ أَبَوَاهُ فَلِأُمِّهِ ٱلثُّلُثُ ۚ فَإِن كَانَ لَهُۥٓ إِخْوَةٌ فَلِأُمِّهِ ٱلسُّدُسُ ۚ﴾ މަރުވި މީހާގެ އަންހެން ވިޔަސް، ފިރިހެން ވިޔަސް ދަރިއެއް ހުރިއްޔާ، އޭނާގެ ބައްޕައާއި މަންމައާއި ދެމީހުންކުރެ ކޮންމެ މީހަކަށް މުދަލުގެ ހަބައިކުޅަ އެއްބައެވެ. މަރުވި މީހާގެ އެއްވެސް ދަރިއެއް ނެތިފައި، އޭނާގެ ބައްޕައާއި މަންމަ ފިޔަވައި އެހެން ވާރުތަވެރިއެއް ނެތިއްޔާ، މަންމައަށް ތިންބައިކުޅަ އެއްބައެވެ. ބައްޕައަށް ތިންބައިކުޅަ ދެބައެވެ. އޭނާގެ ދޭއް ނުވަތަ އެއަށް ވުރެ ގިނަ އަޚުން ތިބިއްޔާ މަންމައަށް ހަބައިކުޅަ އެއްބައެވެ. ﴿مِنۢ بَعْدِ وَصِيَّةٍ يُوصِى بِهَآ أَوْ دَيْنٍ ۗ ءَابَآؤُكُمْ وَأَبْنَآؤُكُمْ لَا تَدْرُونَ أَيُّهُمْ أَقْرَبُ لَكُمْ نَفْعًا ۚ فَرِيضَةً مِّنَ ٱللَّهِ ۗ إِنَّ ٱللَّهَ كَانَ عَلِيمًا حَكِيمًا﴾ މަރުވި މީހާގެ ވާރުތަ މުދާ ﷲ އެންގެވި ގޮތަށް، ބަހާނީ އޭނާގެ ވަޞިއްޔަތެއް ވާނަމަ އެ ތަންފީޒުކޮށްފައެވެ. އަދި ބަޔަކަށް ދޭންޖެހޭ ދަރަންޏެއް ވާނަމަ އެދަރަނި ވެސް އަދާކޮށްފައެވެ. ކީރިތީ ﷲ ވާރުތަމުދާ ބަހަންވާ ގޮތް އަންގަވައި، އެއްވެސް މަޚްލޫޤަކު ބޭނުންވާ ގޮތަށް އެކަން ދޫކޮށްނުލެއްވީ، އެކަމުގެ ތެރެއަށް އަނިޔާއާއި ބޭއިންސާފު ވަދެދާނެތީއެވެ. އެކަން އިންސާނުންނަށް ދޫކޮށްލެއްވިނަމަ ގިނަ ބައެއްގެ ޙައްޤު ގެއްލުނީހެވެ. އެހެނީ، ތިޔަބައިމީހުންގެ ދަރީންނާއި މައިންބަފައިންގެ ތެރެއިން ތިޔަބައިމީހުންނަށް އެންމެ ފައިދާ ހުރީ ކާކުގެ ފަރާތުންކަން ތިޔަބައިމީހުންނަކަށް ނޭނގެއެވެ. އެކަން އަޅުތަކުންގެ ޚާލިޤުވަންތަ ރަސްކަލާނގެއަށް ދޫކޮށްލާށެވެ. އިންސާނުންނަށް އެންމެ ރަނގަޅު ގޮތް އެންމެ މޮޅަށް ދެނެވޮޑިގެންވަނީ އެކަލާނގެއެވެ."],["ތިޔަބައިމީހުންގެ އަނބިން ދޫކުޅަ މުދަލެއްގެ ދެބައިކުޅަ އެއްބައި ތިޔަބައިމީހުންނަށެވެ. އެއީ، އެކަނބަލުންނަށް ދަރިޔަކު ނުވާނަމައެވެ. ފަހެ، އެކަނބަލުންނަށް ދަރިޔަކުވާނަމަ، އެކަނބަލުން ދޫކުޅަ މުދަލެއްގެ ހަތަރުބައިކުޅަ އެއްބައި ތިޔަބައިމީހުންނަށެވެ. އެއީ، އެކަނބަލުން ކުރާ وصية އެއްވާނަމަ، އެ وصية އެއް تنفيذ ކުރުމަށްފަހު، ނުވަތަ ދަރަންޏެއް ވާނަމަ، އެ ދަރަންޏެއް އަދާކުރުމަށްފަހުގައެވެ. އަދި، ތިޔަބައިމީހުންނަށް ދަރިޔަކު ނުވާނަމަ، ތިޔަބައިމީހުން ދޫކުޅަ މުދަލެއްގެ ހަތަރުބައިކުޅަ އެއްބައި އެކަނބަލުންނަށެވެ. ފަހެ، ތިޔަބައިމީހުންނަށް ދަރިޔަކުވާނަމަ، ތިޔަބައިމީހުން ދޫކުޅަ މުދަލެއްގެ އަށްބައިކުޅަ އެއްބައި އެކަނބަލުންނަށެވެ. އެއީ، ތިޔަބައިމީހުންކުރާ وصية އެއްވާނަމަ، އެ وصية އެއް تنفيذ ކުރުމަށްފަހު، ނުވަތަ، ދަރަންޏެއްވާނަމަ، އެ ދަރަންޏެއް އަދާކުރުމަށްފަހުގައެވެ. كلالة ގެ ގޮތުން (އެބަހީ: أصل އެއް فرع އެއްނެތި) ފިރިހެނަކު ނުވަތަ އަންހެނަކު (ކިބައިން) ވާރުތަކުރެވޭނަމަ، އަދި، އޭނާޔަށް أخ އަކު ނުވަތަ أخت އަކު ހުރިނަމަ، ފަހެ، އެއިން ކޮންމެ މީހަކަށް ހަބައިކުޅަ އެއްބަޔެވެ. ފަހެ، އެ أخ ންނާއި أخت ން އެއަށްވުރެ ގިނަނަމަ، އެއުރެންވަނީ ތިންބައިކުޅަ އެއްބައިގައި (ހަމަހަމަޔަށް) ބައިވެރިވެގެންނެވެ. އެއީ، (ވާރުތަވެރިންނަށް) ގެއްލުން ނުދޭގޮތުގައި ކުރާ وصية އެއްވާނަމަ، އެ وصية އެއް تنفيذ ކުރުމަށްފަހު، ނުވަތަ، ދަރަންޏެއްވާނަމަ، އެ ދަރަންޏެއް އަދާކުރުމަށްފަހުގައެވެ. اللَّه ގެ حضرة ން އަންގަވާފައިވާ އެންގެވުމެއްގެ ގޮތުގައެވެ. اللَّه އީ، މޮޅަށް ދެނެވޮޑިގެންވާ حليم ވަންތަ ރަސްކަލާނގެއެވެ. (12)","އޭ ފިރީންނޭވެ! ތިޔަބައިމީހުންގެ އަނބީން ދުނިޔެ ދޫކޮށްފައި ދާއިރު، އެކަނބަލުންނަށް ތިޔަބައިމީހުންގެ ފަރާތުން ނުވަތަ އެހެން ފަރާތަކުން ވިޔަސް ކުއްޖަކު ލިބިފައި ނެތްނަމަ، ތިޔަބައިމީހުންނަށް އެކަނބަލުންގެ މުދަލުގެ ދެބައިކުޅަ އެއްބައެވެ. އަދި އެކަނބަލުންގެ ދަރިޔަކު ހުރިނަމަ ތިޔަބައިމީހުންނަށް މުދަލުގެ ހަތަރުބައިކުޅަ އެއްބައެވެ. މިގޮތަށް މުދާ ބަހާނީ ވަޞިއްޔަތެއް އޮތް ނަމަ އެ ތަންފީޒުކޮށް ދަރަނި އަދާކުރުމަށް ފަހުގައެވެ. ﴿وَلَهُنَّ ٱلرُّبُعُ مِمَّا تَرَكْتُمْ إِن لَّمْ يَكُن لَّكُمْ وَلَدٌ ۚ فَإِن كَانَ لَكُمْ وَلَدٌ فَلَهُنَّ ٱلثُّمُنُ مِمَّا تَرَكْتُم ۚ مِّنۢ بَعْدِ وَصِيَّةٍ تُوصُونَ بِهَآ أَوْ دَيْنٍ ۗ﴾ ތިޔަބައިމީހުން ދުނިޔެ ދޫކޮފައިދާ އިރު އެއްވެސް ދަރިއަކު ނެތްނަމަ ތިޔަބައިމީހުންގެ އަނބީންނަށް (އެކަކު ނުވަތަ އެއަށްވުރެ ގިނަ ވިޔަސް) މުދަލުގެ ހަތަރު ބައިކުޅައެއްބައެވެ. ދަރިއަކު ހުރިނަމަ އަށްބައިކުޅަ އެއްބައެވެ. އެއީ، ވަޞިއްޔަތް ތަންފީޒުކޮށް ދަރަނި އަދާކުރުމަށް ފަހުގައެވެ. ﴿ وَإِن كَانَ رَجُلٌ يُورَثُ كَلَـٰلَةً أَوِ ٱمْرَأَةٌ وَلَهُۥٓ أَخٌ أَوْ أُخْتٌ فَلِكُلِّ وَٰحِدٍ مِّنْهُمَا ٱلسُّدُسُ ۚ فَإِن كَانُوٓا۟ أَكْثَرَ مِن ذَٰلِكَ فَهُمْ شُرَكَآءُ فِى ٱلثُّلُثِ ۚ مِنۢ بَعْدِ وَصِيَّةٍ يُوصَىٰ بِهَآ أَوْ دَيْنٍ غَيْرَ مُضَآرٍّ ۚ وَصِيَّةً مِّنَ ٱللَّهِ ۗ وَٱللَّهُ عَلِيمٌ حَلِيمٌ﴾ މަރުވިމީހާގެ މައިންބަފައިންވެސް އަދި ކުއްޖަކުވެސް ދުނިޔޭގައި ނެތި މުދަލުން ވާރުތަވާން ތިބީ އެއްބަނޑު އަޚުން ނުވަތަ އުޚުތުން ކަމުގައިވާނަމަ، އަޚަށް ވެސް އަދި އުޚްތަށް ވެސް މުދަލުގެ ހަބައިކުޅަ އެއްބައެވެ. އެކަކަށްވުރެ ގިނަ މީހުން ނަމަ އެއެންމެންގެމެދުގައި މުދަލުގެ ތިންބައިކުޅަ އެއްބައިގައި ހަމަހަމައަށް ބަހާނީއެވެ. މުދާ ލިބުމުގައި އެބައިމީހުންގެ ފިރިހެނުންނާއި އަންހެނުން ހަމަހަމައެވެ. މާތް ﷲ ﴿شُرَكَآءُ﴾ (ބައިވެރީން) މިހެން ވަޙީކުރައްވައިފައި ވާތީއެވެ. ބައިވެރީން ކަމުގައި ވަނީނަމަ ހަމަހަމަކަން ލާޒިމުވާނެއެވެ. އެއީ، ވަޞިއްޔަތް ތަންފީޒުކޮށް، ދަރަނި އަދާކުރުމަށް ފަހުގައެވެ. ވަޞިއްޔަތް ވާން ޖެހޭނީ ހެޔޮނިޔަތުގައި ރަނގަޅު ގޮތުގައި ކުރެވޭ ވަޞިއްޔަތަކަށެވެ. އޭގެ މަޤްޞަދަކީ ވާރުތަ މުދަލުން ވަކި މީހަކު މަޙްރޫމުކޮށްލުން ނުވަތަ އޭނާގެ ޙައްޤު އުނިކޮށްލުން ކަމުގައި ވެގެން ނުވާނެއެވެ. މީގެ މިސާލަކީ މުދަލުގެ ތިންބައިކުޅަ އެއްބަޔަށް ވުރެ ގިނައިން ވަޞިއްޔަތް ކުރުމެވެ. މާތް ﷲގެ ރަޙްމަތްވަންތަކަމުން އެކަލާނގެ އަމުރާއި ޚިލާފުވާ މީހާގެ ޢުޤޫބާތް އެކަލާނގެ އަވަސް ނުކުރައްވައެވެ."],["އެއީ، اللَّه ކަނޑައަޅުއްވައި އަންގަވާފައިވާ އިންތަކެވެ. اللَّه އަށާއި، އެކަލާނގެ رسول އާއަށް ކިޔަމަންތެރިވާ މީހާ، އެތާނގެ ދަށުން ފެންއާރުތައް ހިނގަހިނގާ ހުންނަ ސުވަރުގެތަކަށް ވައްދަވާނެތެވެ. އެތާނގައި، އެއުރެން ދެމިތިބެނިވި ގޮތުގައެވެ. ބޮޑުވެގެންވާ نصيب ލިބުމަކީ އެއީއެވެ. (13)","﴿تِلْكވާރުތަ މުދަލާ ބެހޭގޮތުން މިބަޔާންކުރެވުނު ޙުކުމްތަކަކީ މާތް ﷲގެ ޙައްދުތަކެވެ. އެ ފަހަނައަޅައި ގޮސްގެން ނުވާނެއެވެ. މާތް ﷲއާއި އެކަލާނގެ ރަސޫލާ ﷺ ގެ އަމުރަށް ކިޔަމަންވާ މީހާ އާޚިރަތް ދުވަހު އެތާނގެ ބަގީޗާތަކުގެ ދަށުން ފެން އާރުތައް ދެމޭ ސުވަރުގެއަށް ވައްދަވާނެއެވެ. ނިމުމެއް ނެތް ގޮތުގައެވެ. ބޮޑުވެގެންވާ ކާމިޔާބީއަކީ މިއީއެވެ."],["އަދި، اللَّه އަށާއި، އެކަލާނގެ رسول އާއަށް އުރެދި، އެކަލާނގެ ކަނޑައަޅުއްވާފައިވާ އިންތައް ފަހަނަޅައިދާމީހަކު، ނަރަކަޔަށް ވައްދަވާނެތެވެ. އެތާނގައި އެމީހަކު ދެމިހުންނަނިވި ގޮތުގައެވެ. އަދި، އެމީހަކަށް އިހާނަތްތެރިކަން ދެނިވި عذاب ހުށްޓެވެ. (14)","އަދި، اللَّه އަށާއި، އެކަލާނގެ رسول އާއަށް އުރެދި، އެކަލާނގެ ކަނޑައަޅުއްވާފައިވާ އިންތައް ފަހަނަޅައިދާމީހަކު، ނަރަކަޔަށް ވައްދަވާނެތެވެ. އެތާނގައި އެމީހަކު ދެމިހުންނަނިވި ގޮތުގައެވެ. އަދި، އެމީހަކަށް އިހާނަތްތެރިކަން ދެނިވި عذاب ހުށްޓެވެ. (14)"],["ތިޔަބައިމީހުންގެ އަންހެނުންކުރެ ހުތުރުކަން ބޮޑުވެގެންވާ ފާފަ ގެނެސްގަންނަ މީހުންނާމެދު، (އެބަހީ: ޒިނޭކުރާ މީހުންނާމެދު) ތިޔަބައިމީހުންގެ ތެރެއިން ހަތަރު ހެކިން، އެކަނބަލުންގެ މައްޗަށް ހެކިކުރާށެވެ! ފަހެ، އެއުރެން ހެކިދީފިނަމަ، މަރު، އެކަނބަލުން އަތުލައިފުމަށް ދާނދެން (އެބަހީ: މަރުވެއްޖައުމަށް ދާނދެން) ނުވަތަ، އެކަނބަލުންނަށް اللَّه މަގެއް ދައްކަވައިފުމަށް ދާނދެން، ގޭގޭގައި އެކަނބަލުން ބަންދުކުރާށެވެ! (އިތުރު ބަޔާނެއް: މަގެއް ދެއްކެވުމޭ އޮތްބަސްފުޅުގެ مراد އަކީ، އެކަނބަލުންނަށް ދޭނެ عقوبات އެއް ކަނޑައަޅުއްވައި އެންގެވުމެވެ. އެކަންއޮތީ سورة النور ގެ ދެވަނަ آية ން އަންގަވާފައެވެ.) (15)","ތިޔަބައިމީހުންގެ އަންހެނުންގެ ތެރެއިން ހުތުރުކަން ބޮޑުވެގެންވާ ފާފައެއް ކަމުގައިވާ ޒިނޭ ކުރާ މީހުން އެކަން ކުރިކަމަށް މުސްލިމް ފިރިހެނުންގެ ތެރެއިން ހެކިދޭ މިނިވަން ޢަދުލުވެރި ހަތަރު މީހުން ހޯދާށެވެ. ހެކީންގެ ހެކިބަހުން އެކަނބަލުންގެ ޖަރީމާ ސާބިތުވެއްޖެ ނަމަ، މަރުގެ މަލާއިކަތާ އެކަނބަލުންގެ ފުރާނަ ހިއްޕަވާންދެން ނުވަތަ މާތް ﷲ އެކަނބަލުންނާ މެދު ޙުކުމެއް ބާވައިލައްވައި، އެހެން ގޮތެއް ދައްކަވާންދެން އެކަނބަލުން ގޭގައި ބަންދުކޮށްފައި ބައިތިއްބާށެވެ. މިއީ އިސްލާމްދީނުގެ ކުރީކޮޅުގެ ޙުކުމެކެވެ. ފަހުން ސޫރަތުއްނޫރް ގައި އައިސްފައިވާ ﴿ٱلزَّانِيَةُ وَٱلزَّانِى فَٱجْلِدُوا۟ كُلَّ وَٰحِدٍ مِّنْهُمَا مِا۟ئَةَ جَلْدَةٍ ۖ﴾ (ޒިނޭކުރާ ފިރިހެނާ އާއި ޒިނޭކުރާ އަންހެނާ، މިދެމީހުންކުރެ ކޮންމެ މީހެއްގެ ގައިގާ ސަތޭކަ އެތިފަހަރުން ޙައްދު ޖަހާށެވެ.) ގެޙުކުމުން މިޙުކުމް ވަނީ މަންސޫޚުވެފައެވެ."],["އަދި، ތިޔަބައިމީހުންގެ ތެރެއިން فاحش ކަންތައް ގެނެސްގަންނަ ދެމީހުންނަށް ތިޔަބައިމީހުން އަދަބުދޭށެވެ! ފަހެ، އެދެމީހުން توبة ވެ، އަދި، އެއުރެންގެ عمل إصلاح ކޮށްފިނަމަ، އެ ދެމީހުންގެ ކިބައިން ދުރުވެގަންނާށެވެ! (އެބަހީ: އަދަބުދިނުން ހުއްޓައިލާށެވެ!) ހަމަކަށަވަރުން، اللَّه އީ، ގިނަގިނައިން توبة قبول ކުރައްވާ رحيم ވަންތަ ރަސްކަލާނގެއެވެ. (16)","ތިޔަބައިމީހުންގެ ބިކުރުވެރީންގެ ތެރެއިން ޒިނޭގެ ފާޙިޝް ޢަމަލަށް އަރައިގަންނަ ދެމީހުންނަށް ނަސޭހަތްދީ، ހަރުކަށި ޢިބާރާތުން ނުރުހުން ފާޅުކޮށް، ތަޅައި އަދަބު ދޭށެވެ. އެދެމީހުން ފާޙިޝް ޢަމަލު ދޫކޮށް ތައުބާވެ އިޞްލާޙުވެއްޖެނަމަ އެދެމީހުންނަށް އަދަބު ދިނުން ހުއްޓައިލާށެވެ. ފަހެ، މާތް ﷲ އީ އެކަލާނގެ އަޅުތަކުންގެ ތައުބާ ގިނަގިނައިން ޤަބޫލުކުރައްވާ، ރަޙީމުވަންތަ ރަސްކަލާނގެއެވެ."],["توبة ލެއްވުން اللَّه ގެ حضرة ން އޮތްކަން ކަށަވަރީ، ނޭނގިތިބުމާއެކު ނުބައިކަންތައްކޮށް، ދެން، އެކަންތައް ކުރުމާ ގާތުގައި (ލަސްނުކޮށް) توبة ވެ އުޅޭމީހުންނަށެވެ. ފަހެ، اللَّه، އެއުރެންގެ މައްޗަށް توبة ލައްވަތެވެ. އަދި، މޮޅަށް ދެނެވޮޑިގެންވާ حكيم ވަންތަ ކަލަކު ކަމުގައި اللَّه ވޮޑިގެންވެއެވެ. (17)","މާތް ﷲ ތައުބާ ޤަބޫލުކުރައްވާނެކަން ކަށަވަރީ، ނޭނގި ތިބެ ފާފައަށް އަރައިގަތުމަށްފަހު، ކުރެވުނު ކުށް އިޙްސާސްވެ، އެކަމާދެރަވެ، އަވަހަށް ތައުބާވާ މީހުންގެއެވެ. އެބައިމީހުންގެ ތައުބާ މާތް ﷲ ޤަބޫލުކުރައްވާނެއެވެ. މާތް ﷲއީ އަޅުތަކުންގެ ކަންކަން މޮޅަށް ދެނެވޮޑިގެންވާ، އަދި ނިންމެވުންތަކުގައި އެންމެ ޙިކްމަތްވަންތަ ރަސްކަލާނގެއެވެ."],["އަދި، ނުބައިކަންތައް ކޮށްކޮށް ތިއްބާ އެއިންމީހެއްގެ ގާތަށް މަރު އައިސް حاضر ވެއްޖެނަމަ، އެހިނދު ތިމަން މިހާރު توبة ވެއްޖައީމޭ ބުނާ މީހުންނާއި، كافر ން ކަމުގައި ތިބެ މަރުވާ މީހުންނަކަށް توبة ލެއްވުމެއްނެތެވެ. އެއުރެންނަށްޓަކައި ވޭންދެނިވި عذاب ތިމަންރަސްކަލާނގެ ތައްޔާރުކުރެއްވީމެވެ. (18)","ބޮޑެތި ފާފައިގެ ތެރެއަށް ޣަރަޤުވެ، ﷲ ޙަރާމްކުރެއްވި ކަންކަމަށް އަރައިގަނެ، އެ ގޮތުގައި ދެމިތިބެ، މަރަށް ހާޒިރުވުމުން ތައުބާވާމީހުންގެ ތައުބާ މާތް ﷲ ޤަބޫލުނުކުރައްވާނެއެވެ. އެތައުބާއަކީ ޢަޛާބު ފެނުމުން ތައުބާވާމީހެއްގެ ތައުބާއެވެ. ﴿وَلَا ٱلَّذِينَ يَمُوتُونَ وَهُمْ كُفَّارٌ ۚ أُو۟لَـٰٓئِكَ أَعْتَدْنَا لَهُمْ عَذَابًا أَلِيمًا﴾ އަދި މަރަށް ޙާޒިރުވުމުން ތައުބާވާ ކާފިރުންގެ ތައުބާވެސް މާތް ﷲ ޤަބޫލުނުކުރައްވާނެއެވެ. މިދެބައިމީހުންނަށް ތިމަންރަސްކަލާނގެ ވަނީ ނަރަކައިގެ ވޭން ދެނިވި ޢަޛާބު ތައްޔާރުކުރައްވައިފައެވެ."],["އޭ إيمان ވެއްޖެ މީސްތަކުންނޭވެ! ނުރުހުމުގައި އަންހެނުން ވާރުތަކޮށް ގަތުމަކީ، ތިޔަބައިމީހުންނަށް حلال ވެގެންވާ ކަމެއްނޫނެވެ. އަދި، ފާޅުވެގެންހުރި ހުތުރުކަން ބޮޑުވެގެންވާ ފާފައެއް އެކަނބަލުން ގެނެސްގަންނަ ކަމުގައިވަންޏާ މެނުވީ އެކަނބަލުންނަށް ތިޔަބައިމީހުން ދީފައިވާ ތަކެތީގެ ތެރެއިން ބަޔެއް އަތުލައިގަތުމަށްޓަކައި އެކަނބަލުންނަށް ދަތިނުކުރާށެވެ! އަދި، ހެޔޮގޮތުގައި އެކަނބަލުންނާއެކު އުޅޭށެވެ! ތިޔަބައިމީހުން އެކަނބަލުންނާ ނުރުހުންތެރި ވެއްޖެނަމަ (ދަންނާށެވެ!) ބައެއްފަހަރަށް ތިޔަބައިމީހުން އެއްޗަކަށް ނުރުހުން ވެދާނެއެވެ. އަދި، އެ އެއްޗެއްގައި اللَّه ގިނަވެގެންވާ ހެޔޮކަން ލައްވައިފާނެތެވެ. (19)","އަންހެނުންނަކީ ވާރުތަ މުދަލާ އެކު ވާރުތަކުރެވޭ މުދާގަނޑެއް ފަދައިން ތިޔަބައިމީހުން ނަހަދާށެވެ. އަދި ފިރީން މަރުވެ ހުވަފަތްވާ އަންހެނުން ވާރުތައިން ލިބުނު ކަމަށް ހަދައި، ތިޔަބައިމީހުންނާ ކައިވެނިކުރުމަށް އެކަނބަލުންނަށް މަޖުބޫރު ނުކުރާށެވެ. އަދި އެކަނބަލުން އެހެން މީހުންނާ އިނުން މަނާކުރުމާއި، އެކަނބަލުންނަށް ލިބޭ ކައިވެނީގެ ރަނުން ބައެއް ހޯދުމުގެ ބޭނުމުގައި އެކަނބަލުންނަށް ދަތިކުރުން ތިޔަބައިމީހުންނަށް ހުއްދަވެގެން ނުވެއެވެ. ފިރިމީހާގެ ނުރުހުމުގައި ގަދަކަމުން އޭނާއާ ވަކިވާން އުޅޭ އަންހެނަކު ފިޔަވައެވެ. އެފަދަ އަންހެނަކަށް ދީފައިވާ ރަނުން ބައެއް ފިރިމީހާއަށް ނެގިދާނެއެވެ.\\nއިބްނު ޢައްބާސް رضي الله عنه ވިދާޅުވިއެވެ. ޖާހިލިއްޔަ ޒަމާނުގައި އެބައިމީހުންގެ ތެރެއިން ފިރިހެނަކު މަރުވެއްޖެނަމަ، އޭނާގެ އެންމެ ތިމާގެ މީހާ އައިސް އޭނާގެ ހެދުން، އެ މަރުވިމީހާގެ އަންހެނުންގެ ގައިމަތީގައި އަޅައެވެ. އަދި އޭނާ މީސްތަކުންނާ މުޅީން އެކަހެރިކޮށްލައެވެ. އޭނާއަކީ ރީތި އަންހެނެއްނަމަ އޭނާއާ ކައިވެނި ކުރެއެވެ. އަދި އެނާ އެއީ ސިފަ ހުތުރު މީހެއްނަމަ އޭނާ މަރުވާންދެން ހައްޔަރުކޮށްފައި ބައިންދައެވެ. އެއަންހެނާ މަރުވުމުން އެއަންހެނާގެ މުދާ އޭނައަށް ވާރުތަ ވާނެތީއެވެ. އަދި އޭނާ ބޭނުންވެއްޖެ ހިނދެއްގައި އެއަންހެންމީހާ އެހެން މީހަކާ ކައިވެނިކޮށްދީފައި ކައިވެނީގެ ރަން އަތުލައެވެ. ފަހެ، މާތް ﷲ ވަނީ މުއުމިނުންނަށް އެކަން ޙަރާމްކުރައްވައިފައެވެ. ﴿وَعَاشِرُوهُنَّ بِالْمَعْرُوفِ فَإِن كَرِهْتُمُوهُنَّ فَعَسَىٰ أَن تَكْرَهُوا شَيْئًا وَيَجْعَلَ اللَّـهُ فِيهِ خَيْرًا كَثِيرًا﴾ މާތް ﷲ ތިޔަބައިމީހުންނަށް އަމުރުކުރައްވައިފައިވާ ފަދައިން ހެޔޮގޮތުގައި އެކަނބަލުންނާ މުޢާމަލާތް ކުރާށެވެ. ރިވެތި ބަހުން ވާހަކަ ދައްކައި، ހެޔޮ ގޮތުގައި ބަހާއި ޢަމަލުން މުޢާމަލާތްކޮށް ހަދާށެވެ. މޫނުމަތީގައި ނުޖަހާށެވެ. ހުތުރު އެއްޗެތި ނުކިޔާށެވެ. އެކަހެރި ކުރިޔަސް ގެއިން ނުނެރޭށެވެ. ނަބިއްޔާ ﷺ ބަޔާންކޮށްދެއްވައިފައިވާ ފަދައިންނެވެ. އެކަނބަލުންނާ އެކު އުޅޭން ތިޔަބައިމީހުން ނުރުހުނަސް، އެކަނބަލުންގެ މައްޗަށް ކެތްކުރާށެވެ. އަދި ހެޔޮގޮތުގައި މުޢާމަލާތް ކުރުމުގައި ދެމިތިބޭށެވެ. އަދި ވަރިނުކުރާށެވެ. ރުޅިވެރިކަން ލޯތްބަށް ބަދަލުވުމަކީވެސް އެކަށީގެންވާ ކަމެކެވެ. އަދި އެކަނބަލުންގެ ފަރާތުން ތިޔަބައިމީހުންގެ ލޮލުގެ ފިނިކަންކަމުގައިވާ ދަރީން ލިބުމީވެސް ވެދާނެ ކަމެކެވެ. މިތާނގައި މިވަނީ ނުރުހުމާއެކުވެސް އަނބިމީހާ ހިފަހައްޓައިގެން ހުރެއްޖެ ނަމަ މާތް ﷲ ގެ ޙަޟްރަތުން ލިބިދާނެ މަތިވެރި ފަޟްލަކަށް ފިރީން ދަހިވެތި ކުރައްވައިފައެވެ. އަންހެނުންނަށް މާތް ﷲގެ އޯގާވެރިކަމުގެ ބޮޑުކަމާއެވެ! ފިރީންނަށް އަންގަވައިފައި އެވަނީ އަނބީން ދޫކޮށްލުމުގައި އަވަސްވެގަނެގެން ކަންކަން ނުނިންމުމަށެވެ. އެހެނީ، މާތް ﷲ އެބައިމީހުންނަށް ހެޔޮގޮތް ލައްވައިފައި ވަނީ ކޮންތާކު ކަމެއް އެބައިމީހުންނަށް ނޭނގެއެވެ."],["ތިޔަބައިމީހުން އެއް އަނތްބެއްގެ ޖާގަޔަށް އެހެން އަނތްބަކު ބަދަލުކުރަން އެދޭނަމަ، (އެބަހީ: އެކަކު ވަރިކޮށްފައި އަނެކަކާ އިންނަން قصد ކޮށްފިނަމަ) އަދި، އެ އަނތްބަށް (ރަނުގެ ގޮތުން) ކިތަންމެ ގިނަ މުދާތަކެއް ދީފައިވިޔަސް އޭގެތެރެއިން އެއްޗެއް ތިޔަބައިމީހުން އަތުނުލާ ހުށިކަމެވެ. باطل ގޮތުގައި، އަދި، ފާޅުވެގެންވާ ފާފައެއް ކުރުމުގެ ގޮތުގައި، ތިޔަބައިމީހުން އެތަކެތި އަތުލަނީހެއްޔެވެ؟ (20)","ތިޔަބައިމީހުން ވަރިކުރި އަތްނބެއްގެ ބަދަލުގައި އެހެން މީހަކާ އިންނާން ބޭނުންވެއްޖެ ހިނދު، ތިޔަބައިމީހުން އެއިން އަތްނބަކަށް ޤިންޠާރެއްގެ މުދާ ކައިވެނީގެ ރަނުގެ ގޮތުގައި ދީފައި ހުއްޓަސް، އެ ރަނުން އެއްވެސް އެއްޗެއް ތިޔަބައިމީހުން ނުނަގާށެވެ. އެހެނީ، އެއީ ވަރިވި އަންހެންމީހާގެ ފުރިހަމަ މިލްކެކެވެ. ތިޔަބައިމީހުން އަނިޔާވެރިވެ ބާޠިލުގޮތުގައި އެނަގާނީ ހެއްޔެވެ؟ އަންހެނުންނަށް ލިބިފައިވާ ކައިވެނީގެ ރަނަށް އަތްގަދަކުރާން އުޅޭތީ އެކަމާ ޙައިރާންވާން ޖެހޭކަން އަންގައިދޭ ސުވާލެކެވެ."],["ތިޔަބައިމީހުން އެތަކެތި އަތުލަނީ ކޮންފަދަޔަކުން ހެއްޔެވެ؟ ތިޔަބައިމީހުންގެ ތެރެއިން އެއްބަޔަކުވަނީ އަނެއްބަޔަކާއެކު އެއްދާންކޮށްފައެވެ. އަދި، އެކަނބަލުންވަނީ، ތިޔަބައިމީހުންގެ ކިބައިން ގަދަވެގެންވާ عهد ހިފާފައެވެ. (21)",'ތިޔަބައިމީހުން އެކަކު އަނެކަކާއެކު އެކަހެރިވެ، އުފާލިބިގަނެފައިވާއިރު ތިޔަބައިމީހުން ރަނުގެ ގޮތުގައި ދިން އެއްޗެއް ނެގޭނީ ކިހިނެއް ހެއްޔެވެ؟ \\nއިބްނު ޢައްބާސް ވިދާޅުވިއެވެ. މިއާޔަތުގައި إفاضة ގެ މާނައަކީ ޖިމާޢުވުމެވެ. މާތް ﷲއީ ލަދުވެތިވެވޮޑިގަންނަވާ ކަލާނގެއެވެ. އެކަލާނގެ ސަރީހަ ބަހުގެ ބަދަލުގައި މާނަ ދޭހަވާ އެހެން ލަފުޒެއް ބޭނުންކުރެއްވީއެވެ. އެކަނބަލުން ވަނީ ތިޔަބައިމީހުންގެ ކިބައިން ގަދަފަދަވެގެންވާ ޢަހުދެއް ހިފާފައެވެ. އެއީ ކައިވެނީގެ ޝަރުޢީ ޢަޤުދެވެ. ރަސޫލުﷲ ﷺމިކަމަށް އިޝާރާތްކުރައްވައި ޙައްޖަތުލްވަދާޢުގައި ޙަދީޘުކުރައްވާފައި ވެއެވެ. "اتَّقُوا اللَّهَ فِي النِّسَاءِ فَإِنَّكُمْ أَخَذْتُمُوهُنَّ بِأَمَانِ اللَّهِ وَاسْتَحْلَلْتُمْ فُرُوجَهُنَّ بِكَلِمَةِ اللَّهِ" – (صحيح مسلم، كتاب الحج، باب حجة النبي صلى الله عليه وسلم) (އަންހެނުންގެ ކަންކަމުގައި މާތް ﷲ އަށް ބިރުވެތިވާށެވެ. ފަހެ، ތިޔަބައިމީހުން އެކަނބަލުން އަނބީންނަށް ހެދީ މާތް ﷲ ގެ އަމާނާތެއްގެ ގޮތުގައެވެ. އަދި ތިޔަބައިމީހުން އެކަނބަލުންގެ ކުރިމަތިފަރާތް ޙަލާލުކުރީ އެކަލާނގެ ކަލިމަފުޅުންނެވެ.) (ޞަޙީޙު މުސްލިމް، ޙަދީޘު:1218)'],["އަންހެނުންގެ ތެރެއިން ތިޔަބައިމީހުންގެ ބަފައިން ކާވެނިކުޅަ އަންހެނަކާ، ތިޔަބައިމީހުން ކާވެނި ނުކުރާހުށިކަމެވެ! އިސްވެދިޔަތާނގައި މެނުވީއެވެ. (އެބަހީ: ޖާހިލީ ޒަމާނުގައި ހިނގާދިޔަ ކަންތައްވަނީ عفو ކުރައްވާފައެވެ.) ހަމަކަށަވަރުން، އެކަމަކީ، ހުތުރުކަންބޮޑު ފާފައެއް ކަމުގައްޔާއި، އަދި، ނުރުއްސަވާ ކަމެއްކަމުގައިވިއެވެ. އަދި އެއީ، ހާދަހާ ނުބައިވެގެންވާ މަގެކެވެ. (22)","ތިޔަބައިމީހުންގެ ބަފައިން މަރުވުމުން، އެބައިމީހުންގެ ހުވަފަތް އަނބީންނާ ތިޔަބައިމީހުން ކައިވެނިނުކުރާށެވެ. ޖާހިލިއްޔަ ޒަމާނުގައި އިސްވެ ގޮސްފައިވާ ކަމެއް މެނުވީއެވެ. އެކަމުގެ ފާފަ މާތް ﷲ ފުއްސަވައި ދެއްވައިފިއެވެ. އިސްލާމްދީނަކީ ކުރީގެ ހުރިހާ ފާފަތަކެއް ފޮހެލާ ދީނަކަށް ވާތީއެވެ. ބަފައިންގެ އަނބީންނާ އިނުމަކީ ހުތުރުކަން ބޮޑުވެގެންވާ ފާފައެކެވެ. އެދުން ފުއްދުމަށްޓަކައި މިކަމުގެ ބޭނުން ހިފުކީ ހުތުރުކަން ބޮޑު ޢަމަލެކެވެ. އެހެނީ ތިމާގެ ބައްޕަ ދުނިޔެ ދޫކުރުމަށް ފަހު އޭނާގެ އަނބިމީހާގެ ބޭނުން ހިފުމަކީ ބުއްދިވެރިއަކު ޤަބޫލު ކުރާނޭ ކަމެއް ނޫނެވެ. އޭނާއަކީ މަންމަގެ މަޤާމުގައި ހުރި މީހަކަށް ވާތީއެވެ. ޖާހިލިއްޔަ ޒަމާނުގައި ފިރިހެނަކު މަރުވެއްޖެ ނަމަ އޭނާގެ ހުވަފަތް އަނބިމީހާގެ އެންމެ ބޮޑު ޙައްޤުވެރިއަކީ އޭނާގެ ފިރިހެން ދަރިފުޅެވެ. އެއަންހެންމީހާ އަކީ އެދަރިފުޅުގެ މަންމަ ކަމުގައި ނުވަނީނަމަ، އޭނާ ބޭނުމިއްޔާ އޭނާއާ އިންނަނީއެވެ. ނުވަތަ އެހެން މީހަކާ ކައިވެނިކޮށްދީފައި ކައިވެނީގެ ރަން ނަގަނީއެވެ. މިގޮތުން، އަބޫ ޤައިސް ބްނު އަލްއަސްލަތު މަރުވުމުން އޭނާގެ ދަރިފުޅު ބައްޕަގެ އަނބިމީހާއާ އިންނާން ބޭނުންވިއެވެ. އެހިނދު އެއަންހެންމީހާ އެދަރިފުޅަށް ބުންޏެވެ. އަހަރެން ކަލޭ ބަލަނީ ދަރިއެއްގެ ގޮތުގައެވެ. ރަސޫލުﷲﷺގެ އަރިހަށް ގޮސް މިކަމާ ބެހޭގޮތުން އޮޅުންފިލުވައިގެން ނޫނީ އަހަރެން ތިޔަކަން ޤަބޫލުނުކުރާނަމެވެ. ދެން އޭނާ އެކަލޭގެފާނުގެ އަރިހަށް އައިސް އެކަމާ ސުވާލުދެންނެވުމުން މިއާޔަތް ބާވައިލެއްވިއެވެ."],["-",'ތިޔަބައިމީހުންގެ މައިންނާއި، އަންހެން ދަރިންނާއި، أخت ންނާއި، ބަފައިފުށުގެ ބޮޑުދައިތައިންނާއި، މައިފުށުގެ ބޮޑުދައިތައިންނާއި، أخ ގެ އަންހެން ދަރިންނާއި، أخت ގެ އަންހެން ދަރިންނާއި، ތިޔަބައިމީހުންނަށް ކިރުދިން މައިންނާއި، ކިރުބުއިމުގެ ގޮތުން ތިޔަބައިމީހުންގެ أخت ންނާއި، ތިޔަބައިމީހުންގެ އަނބިންގެ މައިންނާއި، ތިޔަބައިމީހުން އެކަނބަލުންގެ ގާތުގައި ރޭކޮށްފައިވާ އަނބިންގެ ފަރާތުން އައިސް ތިޔަބައިމީހުންގެ އުނގުގައިވާ، (އެބަހީ: ބެލުމުގެ ދަށުގައިވާ) ތިޔަބައިމީހުންގެ ތެރޭއި އަންހެން ދަރީންނާއި ފިރިހެންދަރީންގެ އަންހެން ދަރީންވެސް ހިމެނެއެވެ. އުޚްތުންގެ ތެރޭގައި އެއްބަނޑުއެއްބަފާ އުޚްތުންނާއި، އެއްބަފާ އުޚްތުންނާއި، އެއްބަނޑު އުޚްތުންވެސް ހިމެނެއެވެ. ބަފައިފުށުގެ ބޮޑުދައިތައިންގެ ތެރޭގައި ބައްޕަގެ އުޚްތުންނާއި، ކާފަގެ އުޚްތުން ހިމެނެއެވެ. މައިފުށުގެ ބޮޑުދައިތައިންގެ ތެރޭގައި މަންމަގެ އުޚްތުންނާއި، މާމަގެ އުޚްތުން ހިމެނެއެވެ. އަޚުންނާއި އުޚްތުންގެ ދަރިންގެ ތެރޭގައި އެދަރީންގެ ދަރީންވެސް ހިމެނެއެވެ. ދެން މާތް ﷲ ބަޔާން މިކުރައްވަނީ ކިރުގެ ގޮތުން ކައިވެނި ޙަރާމްވާ މީހުންނެވެ. ﴿وَأُمَّهَـٰتُكُمُ ٱلَّـٰتِىٓ أَرْضَعْنَكُمْ وَأَخَوَٰتُكُم مِّنَ ٱلرَّضَـٰعَةِ﴾ މާނައީ: އަދި ތިޔަބައިމީހުންނަށް ކިރުދޭ ކިރުމައިންވެސް ޙަރާމްވާނެއެވެ. އެއީ ކުއްޖާއަށް ދެއަހަރު ފުރުމުގެ ކުރިން ކިރުދިން މައިންނެވެ. އަދި އެކުއްޖާއާއެކު ކިރު ބުއި އެއްކިރުގެ ގޮތުން އުޚްތުންވެސް ޙަރާމްވާނެއެވެ. މާތް ﷲ ބަޔާންކުރައްވައިފައި ވަނީ ކިރުގެ ގޮތުން ޙަރާމްވަނީ ކިރުދިން މައިންނާއި އެއްކިރު އުޚްތުން އެކަނި ކަމުގައެވެ. އެހެން ނަމަވެސް، ނަސަބެކޭ އެއްފަދައިން، ކިރުގެ ގޮތުން ކައިވެނި ޙަރާމްވާ ހަތް ފަރާތެއް ޙަދީޘުން ސާބިތުވެއެވެ. ރަސޫލުﷲ ﷺ ގެ އަރިހުން އަލްބުޚާރީއާއި މުސްލިމް ރިވާކުރައްވައިފައި ވެއެވެ. އިތުރު އެކަލޭގެފާނު ޙަދީޘުކުރެއްވިއެވެ. "‏ يَحْرُمُ مِنَ الرَّضَاعِ مَا يَحْرُمُ مِنَ النَّسَبِ ‏"‏‏.‏ - (صحيح البخاري، كتاب الشهادات، باب الشهَادة على الأنساب وَالرَّضَاع الْمُسْتفِيض وَالْمَوْتِ القديم) (ނަސަބުގެ ގޮތުން ޙަރާމްވާ ހުރިހާ ކަމެއް ކިރުބުއިމުން ޙަރާމްވާނެއެވެ.) (ޞަޙީޙުލް ބުޚާރީ، ޙަދީޘު: 2645) ދެން މާތް ﷲ ބަޔާން މިކުރައްވަނީ ކައިވެނީގެ ގޮތުން ކައިވެނި ޙަރާމް މީހުންނެވެ. ﴿وَأُمَّهَـٰتُ نِسَآئِكُمْ وَرَبَـٰٓئِبُكُمُ ٱلَّـٰتِى فِى حُجُورِكُم مِّن نِّسَآئِكُمُ ٱلَّـٰتِى دَخَلْتُم بِهِنَّ فَإِن لَّمْ تَكُونُوا۟ دَخَلْتُم بِهِنَّ فَلَا جُنَاحَ عَلَيْكُمْ وَحَلَـٰٓئِلُ أَبْنَآئِكُمُ ٱلَّذِينَ مِنْ أَصْلَـٰبِكُمْ﴾ މާނައީ: ތިޔަބައިމީހުންގެ އަނބީންގެ މައިންނާއި، (އަންހެން ދަރީންނާ ކައިވެނި ކުރާ ހިސާބުން އެމީހުންގެ މައިން ޙަރާމްވާނެއެވެ.) ތިޔަބައިމީހުންގެ އަނބީންނަށް އެހެން ފިރިހެނެއްގެ ފަރާތުން ލިބިފައިވާ އަންހެން ދަރީންނާއި، (ދޮން ދަރީން) ތިޔަބައިމީހުންގެ މައްޗަށް ޙަރާމްވާނެއެވެ. ދޮންދަރީން ޙަރާމްވަނީ އެދަރީންގެ މައިންނާއި އެއްދާންކުރުމުންނެވެ. އެއްދާންކުރުމުގެ ކުރީން ކައިވެނި ރޫޅިއްޖެނަމަ، ދޮންދަރީންނާއި އިނުން ހުއްދަވާނެއެވެ. މިކަމުގައި އޮންނަ ޤަވާޢިދަކީ "އަންހެންދަރީންނާ ކައިވެނި ކުރުމުން މައިން ޙަރާމްވާނެއެވެ. މައިންނާ އެއްދާންކުރުމުން އަންހެން ދަރީން ޙަރާމްވާނެއެވެ." އެއީ މާތް ﷲ ﴿ٱلَّـٰتِى دَخَلْتُم بِهِنَّ﴾ މިހެން ވަޙީކުރައްވައިފައި ވާތީއެވެ. އަޞްލު ދަރީން (ދަރީންކަމަށް ބަލައިގެންފައިވާ އަޞްލު ނޫން ދަރީން ނުހިމެނޭ) ގެ އަނބީންވެސް ޙަރާމްވާނެއެވެ. މާތް ﷲ ވަޙީ ކުރައްވަނީ ﴿ٱلَّذِينَ مِنْ أَصْلَـٰبِكُمْ﴾ (ތިޔަބައިމީހުންގެ ބުރަކަށިން ތިޔަބައިމީހުން އުފަންކުޅަ) އެވެ. ﴿وَأَن تَجْمَعُوا۟ بَيْنَ ٱلْأُخْتَيْنِ﴾ ދެ އުޚްތުންނާ އެއްފަހަރާ ކައިވެނިކޮށްގެން އުޅުންވެސް ޙަރާމެވެ. އަންހެނަކާއި އޭނާގެ ބޮޑު ދައިތައާ އެކީގައި ކައިވެނިކޮށްގެން އުޅުންވެސް ޙަދީޘުން ވަނީ ޙަރާމްކުރައްވައިފައެވެ. މުސްލިމް ރިވާކުރައްވައިފައި ވެއެވެ. " نَهَى رَسُولُ اللَّهِ صلى الله عليه وسلم أَنْ يَجْمَعَ الرَّجُلُ بَيْنَ الْمَرْأَةِ وَعَمَّتِهَا وَبَيْنَ الْمَرْأَةِ وَخَالَتِهَا " – (صحيح مسلم، كتاب النكاح، باب تحْرِيم الجمع بيْن المرْأَة وعمّتها أو خالتهَا فِي النّكَاح) (ފިރިހެނަކު އަންހެނަކާ އޭނާގެ ބަފައިފުށުގެ ބޮޑުދައިތައާ، ނުވަތަ މައިފުށުގެ ބޮޑުދައިތައާ އެކީގައި ކައިވެނިކޮށްގެން އުޅުން ނަބިއްޔާ ވަނީ މަނާކުރައްވައިފައެވެ.) (ޞަޙީޙު މުސްލިމް، ޙަދީޘު: 1408) ޖާހިލިއްޔަ ޒަމާނުގައި އެބައިމީހުން ދެއުޚްތުންނާ އެއްފަހަރާ އިނދެ އުޅުނެވެ. އެހެންވެ މާތް ﷲ ވަޙީކުރައްވަނީ ﴿إِلَّا مَا قَدْ سَلَفَ ۗ إِنَّ ٱللَّهَ كَانَ غَفُورًا رَّحِيمًا﴾ ޖާހިލިއްޔަ ޒަމާނުގައި ތިޔަބައިމީހުންނަށް ކުރެވުނު ކަމެއް ފިޔަވައެވެ. ފަހެ މާތް ﷲ އެކަންތައް މާފުކުރައްވައިފިއެވެ. އެކަލާނގެއީ ގިނަގިނައިން ފާފަފުއްސަވާ ރަޙީމުވަންތަ ރަސްކަލާނގެއެވެ.'],["ތިޔަބައިމީހުންނަށް މިލްކުވެގެންވާ އަޅު އަންހެނުން ފިޔަވައި، އަންހެނުންގެ ތެރެއިން ކާވެނީގެ ރައްކާތެރިކަން ލިބި (މީހުންނާ އިނދެގެން) ތިބި އަންހެނުންވެސް ތިޔަބައިމީހުންގެ މައްޗަށް حرام ކުރެއްވިއެވެ. (އެއީ) اللَّه ތިޔަބައިމީހުންގެ މައްޗަށް ކަނޑައަޅުއްވައި ލިޔުއްވާފައިވާ ގޮތެވެ. ކާވެނީގެ ރައްކާތެރިކަން ލިބޭގޮތުގައި، އަދި، ޒިނޭނުކުރާ ގޮތުގައި، ތިޔަބައިމީހުންގެ މުދަލުން ކާވެނީގެ ރަން ދީގެން، އެނޫން އަންހެނުންނާ އިނުން، ތިޔަބައިމީހުންނަށް ހުއްދަކުރެއްވިއެވެ. ފަހެ، އެކަނބަލުންގެ ތެރެއިން ތިޔަބައިމީހުން ކާވެނިކޮށް އެކަމުގެ އުފާ ތިޔަބައިމީހުން އެބަޔެއްގެ ކިބައިން ލިބިގަތް ބަޔަކަށް ރަނުގެ ގޮތުގައި އެކަނބަލުންނަށް ކަނޑައަޅުއްވާފައިވާ އުޖޫރަ ތިޔަބައިމީހުން އެކަނބަލުންނަށް ދޭށެވެ! ރަން ކަނޑައެޅުމަށްފަހު، ތިޔަބައިމީހުންގެ ދެފަރާތް ރުހި އެއްބަސްވީ ގޮތަކާމެދު، ތިޔަބައިމީހުންގެ މައްޗަކަށް ކުށެއްނެތެވެ. ހަމަކަށަވަރުން، اللَّه އީ، މޮޅަށް ދެނެވޮޑިގެންވާ حكيم ވަންތަ ރަސްކަލާނގެ ކަމުގައިވެއެވެ. (24)","އަދި އަންހެނުންގެ ތެރެއިން މީހުންނާ އިނދެގެން ތިބި އަންހެނުންނާއި ކައިވެނިކުރުންވެސް ވަނީ ތިޔަބައިމީހުންގެ މައްޗަށް ޙަރާމްކުރައްވާފައެވެ. ހަނގުރާމައެއްގައި އަސީރުކޮށްގެން ތިޔަބައިމީހުންގެ އަޅުންނަށްވާ މީހުން ފިޔަވައެވެ. ޙައިޟަކުން ޠާހިރުވުމަށް ފަހު އެމީހުން ތިޔަބައިމީހުންނަށް ޙަލާލުވާނެއެވެ. މާތް ﷲ ވަނީ އިސްވެދިޔަ އާޔަތްތަކުގައި އައިސްފައިވާ ގާތްތިމާގެ މީހުން ޙަރާމްކުރައްވައި، އެގޮތަށް ޢަމަލުކުރުން ފަރުޟެއް ކަމުގައި ލައްވައިފައެވެ. އަދި އެމީހުން ފިޔަވައި އެހެން އަންހެނުން ކައިވެނީގެ ރަންދިނުމަށް ފަހު ޞައްޙަ ޝަރުޢީ ކައިވެންޏަކުން ކައިވެނި ކުރުން ވަނީ ތިޔަބައިމީހުންނަށް ހުއްދަކުރައްވާފައެވެ. ޢިއްފަތްތެރީންގެ ގޮތުގައެވެ. އަދި ޒިނޭނުކުރާ ގޮތުގައެވެ. މި އާޔަތުގައި ޒިނޭއަށް ބޭނުންކުރައްވާފައި މިވަނީ سفاح އެވެ. މިބަހުގެ މާނައަކީ އޮހޮރުމެވެ. މިބަސް ޒިނޭއަށް ބޭނުންކުރެވުނީ ޒިނޭކުރާ މީހާގެ ހަމައެކަނި މަޤްޞަދަކީ މަނި އޮހޮރައި އޭނާގެ ޝަހުވާނީ އެދުން ފުއްދުންކަމުގައި ވާތީއެވެ. استمتاع އަކީ އުފާ ލިބިގަތުމެވެ. އެއީ، ޝަރުޢީ ކައިވެންޏަކަށް ފަހު އަންހެނާގެ ފަރާތުން އުފާ ލިބިގަތުމެވެ. ޝީޢީ ރާފިޟާ ޖަމާޢަތުން މާނަކުރާ ގޮތަށް މުތުޢާ ކައިވެންޏެއް ނޫނެވެ. އެބައިމީހުން ވަނީ މުތުޢާ ހުއްދަކޮށްފައެވެ. (މުތުޢާ ކައިވެންޏަކީ ދެފަރާތް އެއްބަސްވާ ވަކި މުއްދަތަކަށް އެކަކު އަނެކެއްގެ ފަރާތުން އުފާލިބިގަންނަން ކުރާ ކައިވެންޏެކެވެ.) މިއީ ޙަދީޘުތަކުން ކަނޑައެޅިގެން ޙަރާމްކުރައްވާފައިވާ ކަމެކެވެ. ރަސޫލުﷲ ﷺ ވަނީ މިކަން ޙަރާމްކަން ދެ މުނާސަބަތެއްގައި ބަޔާންކުރައްވާފައެވެ. އެއީ ޚައިބަރު ފަތަޙަކުރެއްވި ދުވަހާއި، މައްކާ ފަތަޙަކުރެއްވި ދުވަހެވެ. އާލު ބައިތުގެ އިމާމެއް ކަމުގައިވާ ޖަޢުފަރު އައްޞާދިޤުގެ އަރިހުގައި މުތުޢާ ކައިވެންޏާ ބެހޭ ގޮތުން ސުވާލުދެންނެވުނު ހިނދު ވިދާޅުވިއެވެ. އެއީ ހަމަ ޒިނޭއެވެ. މިކަމަށް ދަލީލުކުރާ އެހެން ދަލީލަކީ، އަންހެނުންގެ ތެރެއިން ކައިވެނި ޙަރާމް އަންހެނުން ބަޔާންކުރެއްވުމަށް ފަހު، ރަން ކިޔައި، ދާއިމީ ގޮތެއްގައި އެކުގައި އުޅުމަށް ކައިވެނި ކުރުން ހުއްދަ އަންހެނުންގެ ވާހަކަ މާތް ﷲ ގެންނަވާފައި ވުމެވެ. މުތުޢާ ކައިވެންޏަކީ ކަނޑައެޅޭ ވަކި މުއްދަތަކަށް ކުރެވޭ ކައިވެންޏެކެވެ. މައްސަރަކަށް ނުވަތަ އެއަށްވުރެ ގިނަ ދުވަހަށެވެ. އެބައިމީހުން ބުނާ ގޮތުން ދުވަހަކަށް ނުވަތަ ގަޑިއަކަށްވެސް ހުއްދައެވެ. މިއީ އަހްލުއްސުންނާގެ އިޖްމާޢުން ބާޠިލުކަމެކެވެ. އެހެންކަމުން މިއާޔަތުގެ މާނައަކީ: ޝަރުޢީ ޞައްޙަ ކައިވެންޏަކަށް ފަހު ތިޔަބައިމީހުން އަނބިންނާ އެއްދާންކޮށް އެކަނބަލުންގެ ފަރާތުން އުފާލިބިގަންނަނީނަމަ، މާތް ﷲ ތިޔަބައިމީހުންގެ މައްޗަށް ފަރުޟުކުރައްވާފައިވާ ކައިވެނީގެ ރަން އެކަނބަލުންނަށް ދޭށެވެ. އަދި އެކަނބަލުންގެ ރުހުމާއެކު، ތިޔަބައިމީހުން ދޭން ޖެހޭ ރަނުން ބައެއް އުނިކުރުމަކުން ތިޔަބައިމީހުންގެ މައްޗަށް ފާފައެއް ނެތެވެ. މާތް ﷲ އީ އަޅުތަކުންނަށް އެންމެ ރަނގަޅު ގޮތް ދެނެވޮޑިގަންނަވާ، އެކަލާނގެ ޙުކުމްތައް ކަނޑައެޅުއްވުމުގައި އެންމެ ޙިކްމަތްވަންތަ ރަސްކަލާނގެއެވެ."],["إيمان ވެގެންތިބި މިނިވަން އަންހެނުންނާ ކާވެނިކުރުމަށް، ތިޔަބައިމީހުންގެ ތެރެއިން އަތްމަތި ތަނަވަސްކަމުގެ ގޮތުން ކުޅަދާނަނުވި މީހާ، ތިޔަބައިމީހުންގެ إيمان ވެގެންތިބި އަންހެންކުދިންކުރެ، ތިޔަބައިމީހުންނަށް މިލްކުވެގެންވާ އަޅުއަންހެނުންގެ ތެރެއިން މީހުންނާ، ކާވެނިކުރުން ހުށްޓެވެ. ތިޔަބައިމީހުންގެ إيمان ކަން ހުރިގޮތް اللَّه ދެނެވޮޑިގަތުން ބޮޑެވެ. ތިޔަބައިމީހުންގެ އެއްބަޔަކުވަނީ އަނެއްބަޔެއްގެ ތެރެއިންނެވެ. (އެބަހީ: دين ގެ ގޮތުން ތިޔަބައިމީހުންނެކޭ، އެ އަޅުއަންހެނުންނެކޭ އެއްގޮތެވެ.) ފަހެ، އެކަނބަލުންގެ ސާހިބުންގެ إذن އާއެކު، އެކަނބަލުންނާ ތިޔަބައިމީހުން ކާވެނިކުރާށެވެ! އަދި، އެކަނބަލުންގެ ރަން، ހިތްހެޔޮކަމާއެކު ހެޔޮގޮތުގައި އެކަނބަލުންނަށް ދޭށެވެ! ކާވެނީގެ ރައްކާތެރިކަންލިބި، އެކަނބަލުން عفة ތެރިވެގެންވާ ގޮތުގައެވެ. ޒިނޭކުރާ ގޮތުގައެއް ނޫނެވެ. އަދި، ވަންހަނާގޮތުގައި ޒިނޭކުރާ އެކުވެރިން ގެންގުޅޭ ގޮތުގައެއްވެސް ނޫނެވެ. ފަހެ، އެކަނބަލުން ކާވެނިކުރުމަށްފަހު، ހުތުރުކަން ބޮޑުވެގެންވާ ފާފަޔެއް ގެނެސްގެންފިނަމަ، (އެބަހީ: ޒިނޭކޮށްފިނަމަ) މިނިވަން އަންހެނުންގެ މައްޗަށް އޮތް އަދަބުގެ ދެބައިކުޅަ އެއްބައި އެކަނބަލުންގެ މައްޗަށް ހުށްޓެވެ. އެކަން، (އެބަހީ: އަޅުއަންހެނުންނާ ކާވެނިކުރުން) އޮތީ ތިޔަބައިމީހުންގެ ތެރެއިން ޒިނޭކުރެވިދާނެކަމަށް ބިރުގެންފި މީހަކަށެވެ. ތިޔަބައިމީހުން ކެތްތެރިވުން، ތިޔަބައިމީހުންނަށް ހެޔޮކަންބޮޑެވެ. اللَّه އީ، ގިނަގިނައިން ފާފަފުއްސަވާ رحيم ވަންތަ ރަސްކަލާނގެއެވެ. (25)","إيمان ވެގެންތިބި މިނިވަން އަންހެނުންނާ ކާވެނިކުރުމަށް، ތިޔަބައިމީހުންގެ ތެރެއިން އަތްމަތި ތަނަވަސްކަމުގެ ގޮތުން ކުޅަދާނަނުވި މީހާ، ތިޔަބައިމީހުންގެ إيمان ވެގެންތިބި އަންހެންކުދިންކުރެ، ތިޔަބައިމީހުންނަށް މިލްކުވެގެންވާ އަޅުއަންހެނުންގެ ތެރެއިން މީހުންނާ، ކާވެނިކުރުން ހުށްޓެވެ. ތިޔަބައިމީހުންގެ إيمان ކަން ހުރިގޮތް اللَّه ދެނެވޮޑިގަތުން ބޮޑެވެ. ތިޔަބައިމީހުންގެ އެއްބަޔަކުވަނީ އަނެއްބަޔެއްގެ ތެރެއިންނެވެ. (އެބަހީ: دين ގެ ގޮތުން ތިޔަބައިމީހުންނެކޭ، އެ އަޅުއަންހެނުންނެކޭ އެއްގޮތެވެ.) ފަހެ، އެކަނބަލުންގެ ސާހިބުންގެ إذن އާއެކު، އެކަނބަލުންނާ ތިޔަބައިމީހުން ކާވެނިކުރާށެވެ! އަދި، އެކަނބަލުންގެ ރަން، ހިތްހެޔޮކަމާއެކު ހެޔޮގޮތުގައި އެކަނބަލުންނަށް ދޭށެވެ! ކާވެނީގެ ރައްކާތެރިކަންލިބި، އެކަނބަލުން عفة ތެރިވެގެންވާ ގޮތުގައެވެ. ޒިނޭކުރާ ގޮތުގައެއް ނޫނެވެ. އަދި، ވަންހަނާގޮތުގައި ޒިނޭކުރާ އެކުވެރިން ގެންގުޅޭ ގޮތުގައެއްވެސް ނޫނެވެ. ފަހެ، އެކަނބަލުން ކާވެނިކުރުމަށްފަހު، ހުތުރުކަން ބޮޑުވެގެންވާ ފާފަޔެއް ގެނެސްގެންފިނަމަ، (އެބަހީ: ޒިނޭކޮށްފިނަމަ) މިނިވަން އަންހެނުންގެ މައްޗަށް އޮތް އަދަބުގެ ދެބައިކުޅަ އެއްބައި އެކަނބަލުންގެ މައްޗަށް ހުށްޓެވެ. އެކަން، (އެބަހީ: އަޅުއަންހެނުންނާ ކާވެނިކުރުން) އޮތީ ތިޔަބައިމީހުންގެ ތެރެއިން ޒިނޭކުރެވިދާނެކަމަށް ބިރުގެންފި މީހަކަށެވެ. ތިޔަބައިމީހުން ކެތްތެރިވުން، ތިޔަބައިމީހުންނަށް ހެޔޮކަންބޮޑެވެ. اللَّه އީ، ގިނަގިނައިން ފާފަފުއްސަވާ رحيم ވަންތަ ރަސްކަލާނގެއެވެ. (25)"],["اللَّه އިރާދަކުރައްވަނީ، ތިޔަބައިމީހުންނަށް (مصلحة ހުރިގޮތް) بيان ކޮށްދެއްވުމަށެވެ. އަދި، ތިޔަބައިމީހުންގެ ކުރިން އުޅުނު (ރަނގަޅު) މީހުންގެ މަގުތަކަށް ތިޔަބައިމީހުންނަށް މަގުދެއްކެވުމަށެވެ. އަދި، ތިޔަބައިމީހުންގެ މައްޗަށް توبة ލެއްވުމަށެވެ. اللَّه އީ، މޮޅަށް ދެނެވޮޑިގެންވާ حكيم ވަންތަ ރަސްކަލާނގެއެވެ. (26)","މާތް ﷲ ތިޔަބައިމީހުންނަށްޓަކައި ބާވައިލައްވާފައިވާ ޙުކުމްތަކުން، އެކަލާނގެ އިރާދަކުރައްވަނީ، ތިޔަބައިމީހުންނަށް ފޮރުވިފައިވާ ތިޔަބައިމީހުންނަށް މަޞްލަޙަތު ހުރިގޮތާއި، ތިޔަބަމީހުންގެ ދީނުގައި ހުރި ރަނގަޅުކަން ތިޔަބައިމީހުންނަށް ހާމަކޮށް ދެއްވުމަށެވެ. އަދި ތިޔަބައިމީހުން ނަބީބޭކަލުންނާއި ރަސޫލުބޭކަލުންނާއި އިޤްތިދާ ވުމަށްޓަކައި އެބޭކަލުންގެ ގޮތްތައް ތިޔަބައިމީހުންނަށް ދަސްކޮށްދެއްވުމަށެވެ. އަދި ތިޔަބައިމީހުންނަށް ތައުބާވުމުގެ ތައުފީޤުދެއްވުމަށެވެ. މާތް ﷲއީ އަޅުތަކުންގެ ޙާލު މޮޅަށް ދެނެވޮޑިގެންވާ، ޙުކުމްތައް ކަނޑައެޅުއްވުމުގައި ޙިކްމަތްވަންތަ ރަސްކަލާނގެއެވެ."],["އަދި، اللَّه އިރާދަކުރައްވަނީ، ތިޔަބައިމީހުންގެ މައްޗަށް توبة ލެއްވުމަށެވެ. އަދި، އަމިއްލަ އެދުންތަކަށް تبع ވާ މީހުން އެދެނީ (حق ގެ މަގު ފިޔަވައި باطل ގެ މަގަށް) ބޮޑުވެގެންވާ ލެނބުމަކުން ތިޔަބައިމީހުން ލެނބިގަތުމަށެވެ. (27)","މާތް ﷲ އިރާދަކުރައްވަނީ ކުށްފާފަތަކުން ތިޔަބައިމީހުން ޠާހިރުކުރެއްވުމަށެވެ. ހަވާނަފްސަށާއި، ނަފްސުގެ އެދުންތަކަށް ތަބަޢަވާ ފާސިޤުންނާއި، އުރެދުންތެރިން ބޭނުންވަނީ ތިޔަބައިމީހުން ﷲ އަށް ބިރުވެތިވުން ދޫކޮށް އުރެދުމަށް، އަދި އީމާންކަން ދޫކޮށް މަގުފުރެދުމަށް އެނބުރުމަށެވެ. ތިޔަބައިމީހުންނަކީވެސް އެބައިމީހުންފަދަ ބަޔަކަށް ހެދުމަށްޓަކައެވެ."],["اللَّه އިރާދަކުރައްވަނީ، ތިޔަބައިމީހުންނަށް ލުއިކޮށް ދެއްވުމަށެވެ. އަދި، އިންސާނާ ހައްދަވާފައިވަނީ، (އެދުންތަކުގެ ކުރިމަތީގައި) ނިކަމެތިވެގެންވާ މީހެއް ކަމުގައެވެ. (28)","މާތް ﷲ އިރާދަކުރައްވަނީ ދީނުގެ ޙުކުމްތަކުގައި ތިޔަބައިމީހުންގެ މައްޗަށް ލުއިކުރެއްވުމަށެވެ. އެހެންވެ، އެކަލާނގެ ވަނީ ތިޔަބައިމީހުން އުފުލަން ޖެހޭ ބުރަތައް ލުއިކޮށްދެއްވާފައެވެ. އަދި އެކަލާނގެ ރަޙްމަތްވަންތަކަމާއި ފަޟްލުވަންތަކަމުން، ތިޔަބައިމީހުން ވަނީ މެދުމިނުގެ، މާތް ދީންކަމުގައިވާ އިސްލާމްދީނުގެ މަގުގައި ލައްވަވާފައެވެ. އެއީ، ތިޔަބައިމީހުންނަކީ ބަލިކަށި، ނިކަމެތި ބަޔަކަށް ވާތީއެވެ. އަދި އިންސާނާގެ ޠަބީޢަތަކީ ނަފްސު އެދޭ ކަންކަމާއި ދުރުގައި ކެތް ނުކުރެވުން ކަމުގައި ވާތީއެވެ."],["އޭ إيمان ވެއްޖެ މީސްތަކުންނޭވެ! باطل ގޮތުގައި ތިޔަބައިމީހުންގެ މުދާތައް ތިޔަބައިމީހުންގެ މެދުގައި ނުކާށެވެ! އެހެނެއްކަމަކު، ތިޔަބައިމީހުންގެ ތެރެއިން ދެފަރާތުގެ ރުހުމުގެ މައްޗަށް އޮންނަ ވިޔަފާރިޔަކަށްވުން މެނުވީއެވެ. އަދި، ތިޔަބައިމީހުންގެ އަމިއްލަ نفس ތައް ތިޔަބައިމީހުން قتل ނުކުރާށެވެ! ހަމަކަށަވަރުން، ތިޔަބައިމީހުންގެ މައްޗަށް رحيم ވަންތަ ރަސްކަލާނގެ ކަމުގައި اللَّه ވޮޑިގެންވެއެވެ. (29)","ތިޔަބައިމީހުން ރިބާއާއި، ޖުވާއާއި، ވައްކަމާއި، ފޭރުން ފަދަ ގޮތްތައް ބޭނުންކޮށްގެން އަނެކުންގެ މުދާ ޙަރާމް ގޮތުގައި ނުކާށެވެ. ވިއްކާ ފަރާތާއި، ގަންނަ ފަރާތް ރުހި އެއްބަސްވެގެން ރިވެތި، ޝަރުޢީ ގޮތުގައި ކުރެވޭ ވިޔަފާރިއެއް މެނުވީއެވެ. އަދި ތިޔަބައިމީހުންކުރެ އެއްބަޔަކު އަނެއް ބައެއްގެ ލޭ ނުއޮހޮރުވާހުށިކަމެވެ. އެއްބަޔަކު އަނެއް ބައެއްގެ ލޭ އޮހޮރުވުން އަމިއްލަ ނަފްސު ޤަތުލުކުރުމުގެ ގޮތުގައި ސިފަކުރައްވާފައި ވަނީ، މުއުމިނުންނަކީ އެއް ނަފްސެއްފަދަ ބަޔަކަށް ވާތީއެވެ. އެހެންކަމުން، އޭގެ ތެރެއިން އެކަކަށް ވެވޭ އަނިޔާއަކީ އަމިއްލަ ނަފްސަށް ވެވޭ އަނިޔާއެކެވެ. މިއާޔަތުގައި އަމިއްލައަށް މަރުވުމާއި، އަމިއްލަ ނަފްސު ހަލާކުގެ ތެރެއަށް އެއްލާލުން ހިމެނެއެވެ. މިގޮތަށް މިކަން ކަނޑައަޅުއްވާފައި ވަނީ އަޅުތަކުންގެ މައްޗަށް އެކަލާނގެ ރަޙްމަތްފުޅު ބޮޑުކަމުންނެވެ."],["ތިޔަބައިމީހުން ރިބާއާއި، ޖުވާއާއި، ވައްކަމާއި، ފޭރުން ފަދަ ގޮތްތައް ބޭނުންކޮށްގެން އަނެކުންގެ މުދާ ޙަރާމް ގޮތުގައި ނުކާށެވެ. ވިއްކާ ފަރާތާއި، ގަންނަ ފަރާތް ރުހި އެއްބަސްވެގެން ރިވެތި، ޝަރުޢީ ގޮތުގައި ކުރެވޭ ވިޔަފާރިއެއް މެނުވީއެވެ. އަދި ތިޔަބައިމީހުންކުރެ އެއްބަޔަކު އަނެއް ބައެއްގެ ލޭ ނުއޮހޮރުވާހުށިކަމެވެ. އެއްބަޔަކު އަނެއް ބައެއްގެ ލޭ އޮހޮރުވުން އަމިއްލަ ނަފްސު ޤަތުލުކުރުމުގެ ގޮތުގައި ސިފަކުރައްވާފައި ވަނީ، މުއުމިނުންނަކީ އެއް ނަފްސެއްފަދަ ބަޔަކަށް ވާތީއެވެ. އެހެންކަމުން، އޭގެ ތެރެއިން އެކަކަށް ވެވޭ އަނިޔާއަކީ އަމިއްލަ ނަފްސަށް ވެވޭ އަނިޔާއެކެވެ. މިއާޔަތުގައި އަމިއްލައަށް މަރުވުމާއި، އަމިއްލަ ނަފްސު ހަލާކުގެ ތެރެއަށް އެއްލާލުން ހިމެނެއެވެ. މިގޮތަށް މިކަން ކަނޑައަޅުއްވާފައި ވަނީ އަޅުތަކުންގެ މައްޗަށް އެކަލާނގެ ރަޙްމަތްފުޅު ބޮޑުކަމުންނެވެ.","އަނިޔާވެރިވެ، މީހުންމެރުން އެއީ ހުއްދަކަމެއް ކަމުގައި ދެކޭ ޙާލު މާތް ﷲ ނަހީކުރެއްވި ކަންތައް ކޮށް، ޙަރާމް ގޮތުގައި މުދާ ކާ މީހާ، ނަރަކައިގެ ބޮޑުވެގެންވާ ގަދަފަދަ އަލިފާނަށް ވައްދަވައި، ތިމަންރަސްކަލާނގެ އޭނާ އަންދަވާހުށީމެވެ. މިފަދައިން ޢަޛާބު ދެއްވުމަކީ މާތް ﷲ އަށް ނުހަނު ފަސޭހަ ކަމެކެވެ. އެކަލާނގެ ކުޅަދުންވަންތަކަމާ ކުރިމަތިލެވޭނެ އެއްވެސް ބާރެއް ނުވާތީއެވެ."],["ތިޔަބައިމީހުންނަށް އެކަންކަން ނަހީކުރައްވާފައިވާ ބޮޑެތި ފާފަތަކުން ތިޔަބައިމީހުން ދުރުހެލިވެ ތިބޭނަމަ، ތިޔަބައިމީހުންގެ ކުދިކުދި ފާފަތައް ތިޔަބައިމީހުންގެ ކިބައިން، ތިމަންރަސްކަލާނގެ ފުއްސަވާ ހުށީމެވެ. އަދި، މާތްވެގެންވާ ތަނަކަށް، (އެބަހީ: ސުވަރުގެޔަށް) ތިމަންރަސްކަލާނގެ، ތިޔަބައިމީހުން ވައްދަވާހުށީމެވެ. (31)",'ތިޔަބައިމީހުންނަށް ނަހީކުރެވިފައިވާ ބޮޑެތި ފާފަތަކާ ތިޔަބައިމީހުން ދުރުހެލިވާނަމަ، ތިމަންރަސްކަލާނގެ ތިޔަބައިމީހުންގެ ކުށްތަކާއި، ކުދި ފާފަތައް ފުއްސަވައިދެއްވާހުށީމެވެ. އަދި އުފާވެރިކަމުގެ ސުވަރުގެއަށް ތިޔަބައިމީހުން ވައްދަވާހުށީމެވެ. އެތަނުގައި ވަނީ އެއްވެސް ލޮލަކަށް ފެނިފައި ނުވާ، އެއްވެސް ކަންފަތަކަށް އަޑުއިވިފައި ނުވާ، އަދި އިންސާނެއްގެ ހިތަށްވެސް އަރާފައި ނުވާ ކަންކަމެވެ. ރަސޫލު ބޭކަލުންގެ ސާހިބާ މުޙައްމަދު ﷺ ވަނީ ބޮޑެތި ފާފަތައް ބަޔާންކޮށް ދެއްވާފައެވެ. عَنْ أَبِي هُرَيْرَةَ، عَنِ النَّبِيِّ صلى الله عليه وسلم قَالَ ‏"‏اجْتَنِبُوا السَّبْعَ الْمُوبِقَاتِ‏"‏‏.‏ قَالُوا يَا رَسُولَ اللَّهِ وَمَا هُنَّ قَالَ ‏"‏ الشِّرْكُ بِاللَّهِ، وَالسِّحْرُ، وَقَتْلُ النَّفْسِ الَّتِي حَرَّمَ اللَّهُ إِلاَّ بِالْحَقِّ، وَأَكْلُ الرِّبَا، وَأَكْلُ مَالِ الْيَتِيمِ، وَالتَّوَلِّي يَوْمَ الزَّحْفِ، وَقَذْفُ الْمُحْصَنَاتِ الْمُؤْمِنَاتِ الْغَافِلاَتِ"‏‏.‏ (صحيح البخاري، كتاب الحدود، باب رمي المحصنات) و (صحيح مسلم، كتاب الإيمان، باب بيان الكبائر وأكبرها) އަބޫހުރައިރާ رضي الله عنه ގެ ކިބައިން ރިވާވެގެން ވެއެވެ. ނަބިއްޔާ ﷺ ޙަދީޘުކުރެއްވިއެވެ. "މީސްތަކުން ހަލާކުގެ ތެރެއަށް ވައްޓާލާ ހަތްކަމާ ތިޔަބައިމީހުން ދުރުހެލިވާށެވެ." އަޞްހާބުބޭކަލުން ދެންނެވިއެވެ. " އެ ހަތް ކަމަކީ ކޮބައިތޯއެވެ؟" އިތުރު އެކަލޭގެފާނު ޙަދީޘުކުރެއްވިއެވެ. ”މާތް ﷲއަށް ޝިރުކުކުރުމާއި، ސިޙުރު ހެދުމާއި، މާތް ﷲ ޙުރުމަތްތެރިކުރައްވާފައިވާ ނަފްސު ޙައްޤު ގޮތުގައި ނޫން ގޮތަކަށް މެރުމާއި، ރިބާކެއުމާއި، ޔަތީމުންގެ މުދާ ކެއުމާއި، ހަނގުރާމައިގައި ދެ ލަޝްކަރު ބައްދަލުކުރާ ވަގުތު ހަނގުރާމައިގެ މައިދާން ދޫކޮށް ފިލުމާއި، ފާފަތަކުން ދުރުހެލިވެ ތިބޭ ޢިއްފަތްތެރި މުއުމިން އަންހެނުންގެ މައްޗަށް ޒިނޭގެ ތުހުމަތުކޮށް ޤަޛުފުކުރުމެވެ." (ޞަޙީޙު އަލްބުޚާރީ، ޙަދީޘު: 6857) އަދި (ޞަޙީޙު މުސްލިމް، ޙަދީޘު: 89)'],["ތިޔަބައިމީހުންގެ ތެރެއިން އެއްބަޔެއްގެ މައްޗަށް އަނެއްބަޔަކު މާތްކުރައްވައި، މޮޅުކުރެއްވި ކަންތަކަށް ތިޔަބައިމީހުން ނޭދޭށެވެ! ފިރިހެނުންނަށްވެސް، އެއުރެން ހޯދި ކަމެއްގެ ޖަޒާ ވެއެވެ. އަދި، އަންހެނުންނަށްވެސް، އެކަނބަލުން ހޯދި ކަމެއްގެ ޖަޒާ ވެއެވެ. އަދި، اللَّه ގެ فضل ވަންތަކަމުގެ ތެރެއިން، (ދެއްވުމަށް) ތިޔަބައިމީހުން އެދޭށެވެ! ހަމަކަށަވަރުން، اللَّه އީ، ކޮންމެކަމެއްމެ މޮޅަށް ދެނެވޮޑިގެންވާ ކަލާނގެ ކަމުގައިވެއެވެ. (32)",'މިއާޔަތުގައި މިވަނީ ޙަސަދަވެރިވުން ނަހީކުރައްވާފައެވެ. މާނައީ: ތިޔަބައިމީހުންގެ ތެރެއިން އެއްބަޔަކަށް މާތް ﷲ ގެ ފަޟްލުވަންތަކަމުން އެކަލާނގެ ދެއްވާފައިވާ މަތީ ދަރަޖައާއި، މުދަލާއި، ދަރީންގެ ނިޢުމަތް ލިބިގަތުމަށް ތިޔަބައިމީހުންގެ އަނެއް ބަޔަކު ނޭދޭށެވެ. އެހެނީ، ރިޒްޤު ބައްސަވާފައިވަނީ ޙިކްމަތްތެރިކަމާ، ތަދްބީރުކުރެއްވުމާ އެކުގައެވެ. އަދި ތިޔަބައިމީހުން މާތް ﷲ ގެ ފަޟްލުވަންތަކަމަށް އެދި އެކަލާނގެ ޙަޟްރަތުގައި ދަންނަވާށެވެ. އެކަލާނގެ ތިޔަބައިމީހުންނަށް ދެއްވައި، ރިޒްޤު ތަނަވަސްކޮށް ދެއްވާނެއެވެ. އެހެނީ، އެކަލާނގެއީ ދީލަތިވަންތަ، ގިނަގިނައިން ދެއްވާ ރަސްކަލާނގެއެވެ. ޙަދީޘުގައި އައިސްފައި ވެއެވެ. عَنْ عَبْدِ اللهِ قَالَ‏:‏ "إِنَّ اللَّهَ تَعَالَى قَسَمَ بَيْنَكُمْ أَخْلاَقَكُمْ، كَمَا قَسَمَ بَيْنَكُمْ أَرْزَاقَكُمْ" (كتاب الأدب المفرد، حديث: 275) (ޢަބްދުﷲ ގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. "ހަމަކަށަވަރުން މާތް ﷲ ވަނީ ތިޔަބައިމީހުންގެ މެދުގައި ރިޒުޤު ބެއްސެވި ފަދައިން ތިޔަބައިމީހުންގެ މެދުގައި އަޚްލާޤުވެސް ބައްސަވާފައެވެ." (އަލްއަދަބުލްމުފްރަދް، ޙަދީޘު: 275) މި އާޔަތް ބާވައިލެއްވުމުގެ ސަބަބަކީ ބައެއް އަންހެންކަނބަލުން ރަސޫލުﷲ ﷺ އަށް ދެންނެވިއެވެ. "ފިރިހެނުން ހަނގުރާމަކުރާއިރު، އަހަރުމެންނަކަށް ހަނގުރާމަ ނުކުރެވެއެވެ. އަހަރުމެންނަށް ވާރުތަ މުދަލުން ލިބެނީ ދެބައިކުޅަ އެއްބައެވެ." އެހިނދު މާތް ﷲ ﴿وَلَا تَتَمَنَّوْا مَا فَضَّلَ اللَّهُ بِهِ بَعْضَكُمْ عَلَىٰ بَعْضٍ﴾ މިއާޔަތް ބާވައިލެއްވިއެވެ. އަދި އެކަލާނގެ މިއާޔަތް ނިންމަވާފައި ވަނީ ﴿إِنَّ اللَّهَ كَانَ بِكُلِّ شَيْءٍ عَلِيمًا﴾ (ހަމަކަށަވަރުން މާތް ﷲއީ ހުރިހައި ކަމެއް މޮޅަށް ދެނެވޮޑިގަންނަވާ ރަސްކަލާނގެއެވެ.) މިބަސްފުޅުންނެވެ. އެއީ، އިންސާނުންގެ ތެރެއިން އެއްބައެއްގެ މައްޗަށް އަނެއް ބަޔަކު މާތްކުރައްވާފައި ވަނީ އެކަލާނގެ މޮޅަށް ދެނެވޮޑިގަންނަވާ ޙާލު، ޙިކްމަތްތެރިކަމާ، ތަދުބީރުކުރެއްވުމާ އެކު ކަން ބަޔާންކުރެއްވުމަށެވެ.'],["މައިންބަފައިންނާއި، ގާތްތިމާގެ މީހުން ދޫކޮށްފައިވާ މުދަލުން ވާރުތަވެގެން ލިބޭނެ ބަޔަކު، ކޮންމެ މީހަކަށްމެ ތިމަންރަސްކަލާނގެ ލެއްވީމެވެ. އަދި، މުދަލުން ވާރުތަވުމަށް ތިޔަބައިމީހުން عهد ވެ، އެއްބަސްވެފައިވާ މީހުންނަށް އެއުރެންގެ ބައި، ތިޔަބައިމީހުން ދޭށެވެ! ހަމަކަށަވަރުން، اللَّه އީ، ކޮންމެ ކަމެއްގެ މައްޗަށް ހެކިވެ ވޮޑިގެންވާ ރަސްކަލާނގެ ކަމުގައިވެއެވެ. (33)","މައިންބަފައިންނާއި، ގާތްތިމާގެ މީހުން ދޫކޮށްފައިދާ ވާރުތަ މުދަލުން ލިބޭނޭ ބަޔަކު ކޮންމެ މީހަކަށްވެސް ތިމަންރަސްކަލާނގެ ލެއްވެވީމެވެ. އަދި ވާރުތަ މުދަލުން ބައެއް ދީ ނަޞްރު ދިނުމަށް ޖާހިލިއްޔަ ޒަމާނުގައި ތިޔަބައި މީހުން އެއްބަސްވެފައިވާ މީހުންނަށް އެމުދަލުން ޙައްޤުވާ ބައި ދޭށެވެ. މިއީ އިސްލާމްދީނުގެ ކުރީކޮޅުގައި އޮތް ޙުކުމެވެ. ފަހުން މި ޙުކުމް ވަނީ މާތް ﷲ ގެ ވަޙީ ބަސްފުޅު ﴿وَأُولُو الأَرحامِ بَعضُهُم أَولى بِبَعضٍ في كِتابِ اللَّـهِ﴾ (އަދި ﷲގެ ފޮތުގައި ކަނޑައަޅުއްވާފައިވާ ގޮތުގައި ގާތްތިމާގެ މީހުން އެއްބަޔަކު އަނެއް ބަޔަކަށް (ވާރުތަކުރުން) އައުލާކަން ބޮޑުވެގެން ވެއެވެ.) އިން ބާޠިލުވެފައެވެ. އެބަހީ، ވާރުތަ މުދަލުން ލިބުން އެންމެ ޙައްޤުކަން ބޮޑީ ގާތްތިމާގެ މީހުންނަށެވެ."],["ފިރިހެނުންނަކީ، އަންހެނުންގެ މައްޗަށް ރައްކާތެރިވެ ބެލެހެއްޓުމުގައި قائم ވެގެންތިބޭ ބަޔެކެވެ. (އެއީ) އެއުރެންގެ އެއްބަޔެއްގެ މައްޗަށް އަނެއްބަޔަކު اللَّه މާތްކުރައްވައި، އިތުރުކުރައްވާފައިވާ ކަމަށްޓަކައެވެ. އަދި، އެއުރެންގެ މުދަލުން ހޭދަކޮށްފައިވާ ކަމަށްޓަކައެވެ. ފަހެ، ހެޔޮލަފާ އަންހެނުންނަކީ، ކިޔަމަންތެރި އަންހެނުންނެވެ. ރައްކާތެރިކުރުމަށް اللَّه އެންގެވި ކަންތައް، ސިއްރުގައިވެސް، ރައްކާތެރިކުރާ އަންހެނުންނެވެ. އެކަނބަލުން ނުކިޔަމަންތެރިވެދާނެކަމަށް، ތިޔަބައިމީހުން ބިރުގަންނަނަމަ، ފަހެ، އެކަނބަލުންނަށް نصيحة ދޭށެވެ! އަދި، އެކަނބަލުންނާއެކު އެއްދާންކުރުން ދޫކޮށްލާށެވެ! އަދި، އެކަނބަލުންގެ ގައިގައި (ހާނީއްކަ ނުވާގޮތުން) ޖަހާށެވެ! ފަހެ، ތިޔަބައިމީހުންނަށް އެކަނބަލުން ކިޔަމަންވެއްޖެނަމަ، އެކަނބަލުންގެ މައްޗަށް (އަނިޔާވެރި) މަގަކަށް ނޭދޭށެވެ! ހަމަކަށަވަރުން، اللَّه އީ، އެންމެ މަތިވެރި، އެންމެ ބޮޑު ރަސްކަލާނގެ ކަމުގައިވެއެވެ. (34)","ފިރިހެނުންނަކީ، އަންހެނުންގެ މައްޗަށް ރައްކާތެރިވެ ބެލެހެއްޓުމުގައި قائم ވެގެންތިބޭ ބަޔެކެވެ. (އެއީ) އެއުރެންގެ އެއްބަޔެއްގެ މައްޗަށް އަނެއްބަޔަކު اللَّه މާތްކުރައްވައި، އިތުރުކުރައްވާފައިވާ ކަމަށްޓަކައެވެ. އަދި، އެއުރެންގެ މުދަލުން ހޭދަކޮށްފައިވާ ކަމަށްޓަކައެވެ. ފަހެ، ހެޔޮލަފާ އަންހެނުންނަކީ، ކިޔަމަންތެރި އަންހެނުންނެވެ. ރައްކާތެރިކުރުމަށް اللَّه އެންގެވި ކަންތައް، ސިއްރުގައިވެސް، ރައްކާތެރިކުރާ އަންހެނުންނެވެ. އެކަނބަލުން ނުކިޔަމަންތެރިވެދާނެކަމަށް، ތިޔަބައިމީހުން ބިރުގަންނަނަމަ، ފަހެ، އެކަނބަލުންނަށް نصيحة ދޭށެވެ! އަދި، އެކަނބަލުންނާއެކު އެއްދާންކުރުން ދޫކޮށްލާށެވެ! އަދި، އެކަނބަލުންގެ ގައިގައި (ހާނީއްކަ ނުވާގޮތުން) ޖަހާށެވެ! ފަހެ، ތިޔަބައިމީހުންނަށް އެކަނބަލުން ކިޔަމަންވެއްޖެނަމަ، އެކަނބަލުންގެ މައްޗަށް (އަނިޔާވެރި) މަގަކަށް ނޭދޭށެވެ! ހަމަކަށަވަރުން، اللَّه އީ، އެންމެ މަތިވެރި، އެންމެ ބޮޑު ރަސްކަލާނގެ ކަމުގައިވެއެވެ. (34)"],["އެދެމީހުންގެ ދެމެދުގައި ދެކޮޅުވެރިކަމެއް އުފެދި، އެކަމާމެދު ތިޔަބައިމީހުން ބިރުގެންފިނަމަ، އޭނާގެ أهل ވެރިންގެ ތެރެއިން ނިޔާވެރިޔަކާއި، އެކަނބުލޭގެ أهل ވެރިންގެ ތެރެއިން ނިޔާވެރިޔަކު ތިޔަބައިމީހުން ފޮނުވާށެވެ! صلح ކުރުމަށް އެދެމީހުން قصد ކުރާނަމަ، اللَّه، އެ ދެމީހުން صلح ކުރައްވައި، އެއްބަސް ކުރައްވައިފާނެތެވެ. ހަމަކަށަވަރުން، اللَّه އީ، މޮޅަށް ދެނެވޮޑިގެންވާ خبير ވަންތަ ރަސްކަލާނގެ ކަމުގައިވެއެވެ. (35)","ދެމަފިރިންގެ މެދުގައި ދެކޮޅުވެރިކަން ދިގުލައިގެން ހިނގައިދާނެ ކަމުގެ ބިރު ތިޔަބައިމީހުންނަށް ހީވާނަމަ، ފިރިމީހާގެ ޢާއިލާއިން ޢަދުލުވެރި ނިޔާވެރިއަކާއި އަނބިމީހާގެ ޢާއިލާއިން ޢަދުލުވެރި ނިޔާވެރިއަކު އެދެމީހުންގެ މެދުގައި ޞުލްޙަ ކުރުމަށް ފޮނުވާށެވެ. ޚާއްޞަކޮށް ގާތްތިމާގެ މީހުން ފޮނުވަން އަންގަވާފައި ވަނީ، ކަންކަމުގެ ޙަޤީޤަތް ބޮޑަށް އެނގި، ޞުލްޙަކުރުމަށް ބޮޑަށް އެދޭނީ އެމީހުން ކަމުގައި ވާތީއެވެ. ނިޔަތް ސާފު ނަމަ މާތް ﷲ ދެމަފިރިން ޞުލްޙަވެރިވުމުގެ ތައުފީޤު ދެއްވާނެއެވެ. މާތް ﷲ ވަކިވުމުގެ ވާހަކަ ގެންނަވާފައި ނުވަނީ، އެއީ ޢާއިލާގެ ބިންގާ ހަލާކުވުމުގެ ސަބަބަކަށް ވުމުން މާތް ﷲ އެކަމަށް ނުރުއްސަވާތީއެވެ."],["ތިޔަބައިމީހުން، اللَّه އަށް އަޅުކަންކުރާށެވެ! އަދި، އެކަލާނގެއަށް އެއްވެސް އެއްޗެއް شريك ނުކުރާހުށިކަމެވެ! އަދި، މައިންބަފައިންނަށާއި، ގާތްތިމާގެ މީހުންނަށާއި، يتيم ންނަށާއި، مسكين ންނަށާއި، ގާތް އަވަށްޓެރިޔާއަށާއި، ދުރު އަވަށްޓެރިޔާއަށާއި، ކައިރި އެކުވެރިޔާއަށާއި، ދަތުރުވެރިޔާއަށާއި، ތިޔަބައިމީހުންނަށް މިލްކުވެގެންވާ އަޅުންނަށް ހެޔޮކޮށް ހިތާށެވެ! ހަމަކަށަވަރުން، ތިމާގެ މޮޅުކަން ތިމާޔަށްފެނި، ބޮޑާވެގެން އުޅޭ މީހަކުކަމުގައި ވެއްޖެ މީހަކުދެކެ، اللَّه ލޯބިވެވޮޑިގެނެއް ނުވެތެވެ. (36)","ތިޔަބައިމީހުންގެ ވެރިރަސްކަލާނގެ ކަމުގައިވާ މާތް ﷲ އަށް ތިޔަބައިމީހުން އަޅުކަންކުރާށެވެ. އަދި ކުރާ އަޅުކަން ހަމައެކަނި އެކަލާނގެ އަށް ޚާއްޞަކުރާށެވެ. އެކަލާނގެއާއެކު ބުދު ފަދަ ތަކެއްޗަށް އަޅުކަން ނުކުރާށެވެ. އަދި އެކަލާނގެއާއެކު އެއްވެސް އެއްޗެއް ޝަރީކުނުކުރާށެވެ. އަދި މައިންބަފައިންނަށް ހެޔޮކޮށް ހިތުމާއި، މާތްކޮށް ހިތުމުގެ ގޮތުން އެބައިމީހުންނަށް އިޙްސާންތެރިވާށެވެ. އަދި ޢާއްމުކޮށް ގާތްތިމާގެ މީހުންނަށާއި، ޚާއްޞަކޮށް މައިންބަފައިން ވަކިވެ ގޮސްފައިވާ ޔަތީމުންނަށާއި، ފަޤީރުކަމުގެ ސަބަބުން ކުރެވޭނެ އެއްވެސް ކަމެއް ނެތިފައި ތިބި މިސްކީނުންނަށާއި، ގާތްތިމާގެ ކަމުގެ ގުޅުން އޮތް އަވައްޓެރިން (އަވަށްޓެރިން؟)ނަށާއި، އެފަދަ ގުޅުމެއް ނެތް ދުރުހިލޭ އަވައްޓެރިން (އަވަށްޓެރިން؟)ނަށާއި، ދަތުރުގެ ބައިވެރިން ނުވަތަ ވިޔަފާރި ކުންފުނީގެ ބައިވެރިންނަށާއި، އަތްމަތި ހުސްވެގެން ދަތުރު ހުއްޓާލަން ޖެހިފައިވާ ދަތުރުވެރިންނަށާއި، ތިޔަބައިމީހުންގެ ބެލުމުގެ ދަށުގައިވާ އަޅުންނަށް ތިޔަބައިމީހުން ހެޔޮކޮށް ހިތާށެވެ. އަމިއްލަ ނަފްސުގެ މައްޗަށް ފަޚުރުވެރިވެ، އެހެން މީހުންނަށް ވުރެ ތިމާ މާ މޮޅުކަމަށް ދެކި، ބޮޑާވާ މީހުން ދެކެ މާތް ﷲ ލޯބިވެވޮޑިނުގަންނަވައެވެ. ދެން މާތް ﷲ މިވަނީ އެކަލާނގެ ރުހިވޮޑިނުގަންނަވާ މީހުންގެ ސިފަތައް ބަޔާންކުރައްވާފައެވެ."],["އެއުރެންނީ، ދަހިވެތިވާ މީހުންނެވެ. އަދި، ދަހިވެތިވުމަށް މީސްތަކުންނަށް أمر ކުރާ މީހުންނެވެ. އަދި، اللَّه، އެކަލާނގެ فضل ވަންތަކަމުގެ ތެރެއިން އެބަޔަކަށް ދެއްވާފައިވާ ތަކެއްޗާއި ކަންތައް ވަންހަނާކުރާ މީހުންނެވެ. كافر ންނަށްޓަކައި، އިހާނަތްތެރި عذاب ތިމަންރަސްކަލާނގެ ތައްޔާރު ކުރެއްވީމެވެ. (37)","އެބައިމީހުންނީ މުދަލުން ހޭދަނުކޮށް ދަހިވެތިވާ މީހުންނެވެ. އަދި ދަހިވެތިވެ، ހޭދަކުރުން ހުއްޓާލުމަށް އަނެކުންނަށް އަމުރުކުރާ މީހުންނެވެ. އަދި އެބައިމީހުންގެ ފޮތް ތައުރާތުގައި އައިސްފައިވާ، ރަސޫލުﷲ ﷺ ގެ ސިފަފުޅުތައް ވަންހަނާކުރާ މީހުންނެވެ. މިއާޔަތް ބާވައިލެއްވީ ޔަހޫދީންގެ ޖަމާޢަތަކާ ބެހޭ ގޮތުންނެވެ. އެބައިމީހުންވަނީ ތައުރާތުގައިވާ، ރަސޫލުﷲ ﷺ ގެ ސިފަފުޅުތައް ރަނގަޅަށް އެނގިތިބެ، މީސްތަކުން އީމާންވެދާނެ ކަމަށް ބިރުން އެ ސިފަފުޅުތައް ވަންހަނާ ކޮށްފައެވެ. އެބައިމީހުންނަކީ މާތް ﷲގެ ޢަދުއްވުންނެވެ. އެބައިމީހުންނަށް ނިކަމެތިކަމާއެކު، ނަރަކައިގެ އަލިފާނުގައި އެންމެ ގަދަފަދަ ޢަޛާބު ދެވޭނެއެވެ."],["އަދި، އެއުރެންނަކީ، މީސްތަކުންނަށް ދެއްކުމަށްޓަކައި އެއުރެންގެ މުދާތައް ހޭދަކޮށް އުޅޭމީހުންނެވެ. އަދި، اللَّه އަށާއި، آخرة ދުވަހަށް إيمان ނުވާ މީހުންނެވެ. شيطان އާ، އެމީހެއްގެ އެކުވެރިޔަކު ކަމުގައިވާ މީހާ، (ދަންނާށެވެ!) ފަހެ، އެކަލޭގެއީ، ހާދަހާ ނުބައިވެގެންވާ އެކުވެރިއެކެވެ. (38)","އަދި މަތިވެރިވަންތަ ﷲގެ ވަޖުހުފުޅަށް ޓަކައި ޚަރަދުކުރުމުގެ ބަދަލުގައި، މަޝްހޫރުކަން ހޯދުމަށާއި، ފަޚުރުވެރިވުމަށް އެބައިމީހުންގެ މުދާ ހޭދަކުރާ މީހުންނެވެ. އެބައިމީހުން ރަނގަޅުގޮތުގައި ﷲ އަށް އީމާން ނުވެއެވެ. އެމީހެއްގެ އެކުވެރިއަކާއި ބައިވެރިއަކަށް ޝައިޠާނާ ވެއްޖެ މީހާގެ ބައިވެރިއަކީ ހާދަހާ ނުބައި ބައިވެރިއެކެވެ."],["އަދި މަތިވެރިވަންތަ ﷲގެ ވަޖުހުފުޅަށް ޓަކައި ޚަރަދުކުރުމުގެ ބަދަލުގައި، މަޝްހޫރުކަން ހޯދުމަށާއި، ފަޚުރުވެރިވުމަށް އެބައިމީހުންގެ މުދާ ހޭދަކުރާ މީހުންނެވެ. އެބައިމީހުން ރަނގަޅުގޮތުގައި ﷲ އަށް އީމާން ނުވެއެވެ. އެމީހެއްގެ އެކުވެރިއަކާއި ބައިވެރިއަކަށް ޝައިޠާނާ ވެއްޖެ މީހާގެ ބައިވެރިއަކީ ހާދަހާ ނުބައި ބައިވެރިއެކެވެ.","އެބައިމީހުން ޙައްޤު ގޮތުގައި ﷲއަށް އީމާންވެ، އެކަލާނގެ ޙަޟްރަތަށް ދާންޖެހޭނެކަން ޤަބޫލުކޮށް، އެކަލާނގެ ފަޟްލުވަންތަކަމުން އެބައިމީހުންނަށް ދެއްވި މުދަލުން ބައެއް ހޭދަކުރިނަމަ އެބައިމީހުންނަށް ވާނީ ކޮން ގެއްލުމެއް ހެއްޔެވެ؟ މިއީ ފައިދާ ކުރަނިވި ގޮތް އެބައިމީހުންނަށް ނޭނގުނީތީ އެކަމާ އެކަލާނގެ ރުހިވޮޑިނުގަންނަވާކަން ހާމަކުރައްވުމަށް ކުރައްވާފައިވާ ސުވާލެކެވެ. ދެން އެކަލާނގެ ވަޙީކުރައްވަނީ ﴿وَكَانَ اللَّهُ بِهِمْ عَلِيمًا﴾އެވެ. އެބަހީ، އެބައިމީހުންގެ ހުރިހާ ކަމެއް މާތް ﷲ މޮޅަށް ދެނެވޮޑިގަންނަވައެވެ. މިއީ ވަޢީދާއި އިންޒާރުގެ ބަސްފުޅެކެވެ. މާނައީ އެބައިމީހުންގެ ހިތްތަކުގައި އެބައިމީހުން ފޮރުވައިގެން ތިބި ކަންތައް މާތް ﷲ ރަނގަޅަށް ދެނެވޮޑިގަންނަވައެވެ. އަދި އެކަލާނގެ އެކަންތަކަށް އެބައިމީހުންނަށް ޖަޒާދެއްވާނެއެވެ."],["اللَّه، (އެއްވެސް މީހަކަށް) ذر އެއްގެ މިންވަރުވިޔަސް ބޭއިންސާފެއް ނުކުރައްވާނެކަން ކަށަވަރެވެ. އެއީ، ހެޔޮކަމެއް ކަމުގައިވާނަމަ، އެކަންތައް (އެބަހީ: އޭގެ ثواب) ގިނަގުނަ ކުރައްވަތެވެ. އަދި، އެކަލާނގެ حضرة ން ބޮޑުވެގެންވާ ދަރުމަ ދެއްވަތެވެ. (40)","ހަމަކަށަވަރުން މާތް ﷲ އެކަލާނގެ އަޅުތަކުންނަށް ޒައްރެއްގެ މިންވަރަށްވެސް އަނިޔާވެރިވެ ވޮޑިނުގަންނަވައެވެ. އަދި ޒައްރެއްގެ މިންވަރުގެ ހެޔޮކަމެއް ކޮށްފި މީހާއަށް އެކަލާނގެ އެތައް ގުނައަށް ހެޔޮކަން އިތުރުކޮށްދެއްވައެވެ. އަދި އެކަލާނގެ ފަޟްލުވަންތަކަމުން އެމީހަކަށް މަތިވެރި ދަރުމަ ދެއްވައެވެ. އެއީ ތަޤްވާވެރިންގެ ގޮވަތި ކަމުގައިވާ ސުވަރުގެއެވެ."],["ފަހެ، ތިމަންރަސްކަލާނގެ ކޮންމެ أمّة އަކުން ހެކިވެރިޔަކު، (އެބަހީ: އެއުރެންގެ މައްޗަށް ހެކިވުމަށްޓަކައި އެ أمّة އެއްގެ ނަބިއްޔަކު) ގެންނަވައި، އަދި، މިބައިމީހުންގެ މައްޗަށް ހެކިވެރިޔެއްގެ ގޮތުގައި ތިމަންރަސްކަލާނގެ ކަލޭގެފާނު ގެންނަވާހިނދު، (كافر ންގެ حال) ކޮންފަދަތޯއެވެ؟ (41)","ކޮންމެ އުއްމަތެއްގެ މައްޗަށްވެސް އެ އުއްމަތުގެ ނަބިއްޔާ ހެކިވެވަޑައިގަންނަވާ ޙާލު އެއުއްމަތެއް ޤިޔާމަތް ދުވަހު ގެންނަވާއިރު، ނުކިޔަމަންތެރި އަބާއްޖަވެރިންގެ ޙާލަކީ ކޮބައިހެއްޔެވެ؟ އަދި ކަލޭގެފާނުގެ އުއްމަތުގައި ތިބި ނުކިޔަމަންތެރިންގެ މައްޗަށް ހެކިވެވަޑައިގަންނަވާ ބޭކަލެއްގެ ގޮތުގައި ކަލޭގެފާނު ޙާޟިރުކުރައްވާއިރު، އެބައިމީހުންގެ ޙާލަކީ ކޮބައިހެއްޔެވެ؟"],["كافر ވެ، رسول އާއަށް ނުކިޔަމަންތެރިވި މީހުން އެއުރެން ބިމާ ހަމަހަމަވެގެން ދާނެނަމައޭ ހީކޮށް، އެގޮތްވުމަށް އެދުވަހު އެދޭނެތެވެ. އަދި، (އެދުވަހުން) އެއުރެންނަކަށް اللَّه އަށް އެއްވެސް ކަމެއް ވަންހަނާއެއް ނުކުރެވޭނެތެވެ. (42)",'އެ އުނދަގޫ، ބިރުވެރި ދުވަހު އެބައިމީހުން ބިމުގައި ވަޅުލެވޭނެ ނަމައޭ، ނުވަތަ ބިންގަނޑު ފަޅައިގެން ގޮސް އެބައިމީހުން ބިންގަނޑުގެ ތެރެއަށް ދަމައިގަންނާނެ ނަމައޭ، މާތް ﷲ އާއި، އެކަލާނގެ ރަސޫލާ ﷺ ގެ އަމުރުފުޅަށް ނުކިޔަމަންތެރިވި ފާޖިރުންނާއި ކާފިރުން ހިތަށް އަރާނެއެވެ. އެދުވަހު އެބައިމީހުންނަށް މާތް ﷲއަށް އެއްވެސް ވާހަކައެއް ވަންހަނާ ނުކުރެވޭނެއެވެ. އެހެނީ، އެބައިމީހުންގެ ގުނަވަންތައް ވާހަކަދައްކައި، އެބައިމީހުން ކުޅަ ކަންކަމުގެ މައްޗަށް ހެކިދޭނެއެވެ. عَنْ عَبْدِ اللَّهِ بنِ مَسعُودٍ قَالَ قَالَ لِي النَّبِيُّ صلى الله عليه وسلم ‏"‏اقْرَأْ عَلَىَّ"‏‏.‏ قُلْتُ آقْرَأُ عَلَيْكَ وَعَلَيْكَ أُنْزِلَ قَالَ ‏"‏فَإِنِّي أُحِبُّ أَنْ أَسْمَعَهُ مِنْ غَيْرِي"‏‏.‏ فَقَرَأْتُ عَلَيْهِ سُورَةَ النِّسَاءِ حَتَّى بَلَغْتُ ‏﴿فَكَيْفَ إِذَا جِئْنَا مِن كُلِّ أُمَّةٍ بِشَهِيدٍ وَجِئْنَا بِكَ عَلَىٰ هَٰؤُلَاءِ شَهِيدًا﴾ قَالَ ‏"‏ أَمْسِكْ ‏"‏‏.‏ فَإِذَا عَيْنَاهُ تَذْرِفَانِ‏. (صحيح البخاري، كتاب التفسير) (ޢަބްދުﷲ ބްނު މަސްޢޫދު رضي الله عنه ގެ އަރިއަހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ރަސޫލުﷲ ﷺތިމަންކަލޭގެފާނަށް ހަދީޘުކުރެއްވިއެވެ. "ތިމަންކަލޭގެފާނު އަޑުއައްސަވަން ޤުރްއާން ކިޔަވާށެވެ.“ ތިމަން ދެންނެވީމެވެ. "ބާވައިލެއްވުނީ ކަލޭގެފާނުގެ މައްޗަށެވެ. ކަލޭގެފާނު އަޑުއައްސަވަން ކިޔަވައިދޭންވީ އަޅުގަނޑުތޯއެވެ؟" އިތުރު އެކަލޭގެފާނު ޙަދީޘުކުރެއްވިއެވެ. "ތިމަންކަލޭގެފާނު ލޯބިކުރައްވަނީ އެހެންމީހަކު ކިޔަވާ އަޑު އެއްސެވުމަށެވެ." ދެން ތިމަންކަލޭގެފާނު އައްނިސާ ސޫރަތް ކިޔަވައިވިދާޅުވާން ފެށްޓެވީމެވެ. އަދި ތިމަންކަލޭގެފާނަށް ﴿فَكَيْفَ إِذَا جِئْنَا مِن كُلِّ أُمَّةٍ بِشَهِيدٍ وَجِئْنَا بِكَ عَلَىٰ هَٰؤُلَاءِ شَهِيدًا﴾ މިއާޔަތާ ހަމައަށް ކިޔަވައިވިދާޅުވެވުމުން އިތުރު އެކަލޭގެފާނު ޙަދީޘު ކުރެއްވިއެވެ. "ހުއްޓާލާށެވެ." ދެން ތިމަންކަލޭގެފާނު ބެއްލެވިއިރު، އިތުރު އެކަލޭފާނުގެ ލޯފުޅުން ކަރުނަފޮދު ފައިބަނީއެވެ." (ޞަޙީޙުލް ބުޚާރީ، ޙަދީޘު: 4582) ރަސޫލުﷲ ﷺ ކީރިތިކުރެއްވީ އެކަލޭގެފާނުގެ އުއްމަތުގެ މީހުންގެ ތެރެއިން އުރެދޭ މީހުންގެ މައްޗަށް ހަމްދަރްދީ ވެވަޑައިގެންނެވެ.'],["އޭ إيمان ވެއްޖެ މީސްތަކުންނޭވެ! ތިޔަބައިމީހުން (ނަމާދުގައި) ކިޔާ އެއްޗެއް ތިޔަބައިމީހުންނަށް އެނގިއްޖައުމަށް ދާނދެން، ތިޔަބައިމީހުން މަސްތުވެގެން ތިބޭ حال ތިޔަބައިމީހުން ނަމާދާ ގާތްނުވާށެވެ! އަދި، މަގު ހުރަސްކޮށް ދަތުރުކުރާ ދަތުރުވެރިން މެނުވީ، جنب ވެރިވެގެންވާ حال ވެސް، ތިޔަބައިމީހުން ހިނައިގެންފުމަށް ދާނދެން، (ނަމާދާ ގާތްނުވާށެވެ!) އަދި، ބަލިމީހުން ކަމުގައި ތިޔަބައިމީހުން ވާނަމަ، ނުވަތަ، ދަތުރެއްގެ މަތީގައިވާނަމަ، ނުވަތަ، ތިޔަބައިމީހުންކުރެ މީހަކު ހަނޑަހުން އައިނަމަ، (އެބަހީ: ކުޑަކަމު ނުވަތަ ބޮޑުކަމު ހިނގައްޖެނަމަ) ނުވަތަ، އަންހެނުންގައި ތިޔަބައިމީހުން ބީހިއްޖެނަމަ، ދެން، ތިޔަބައިމީހުންނަށް ފެން ނުލިބިއްޖިއްޔާ، طاهر ވެލިން ތިޔަބައިމީހުން تيمم ކުރާށެވެ! ފަހެ، ތިޔަބައިމީހުންގެ މޫނުތަކާއި، އަތްތަކުގައި، (އެ ވެލިން) ފުހޭށެވެ! ހަމަކަށަވަރުން، اللَّه އީ، ގިނަގިނައިން عفو ކުރައްވާ، ގިނަގިނައިން ފާފަފުއްސަވާ ރަސްކަލާނގެ ކަމުގައިވެއެވެ. (43)","ތިޔަބައިމީހުން ކިޔާ އެއްޗެއް ތިޔަބައިމީހުންނަށް އެނގެންދެން ތިޔަބައިމީހުން މަސްތުގެ ޙާލަތުގައި ނަމާދުނުކުރާށެވެ. އަދި ތިޔަބައިމީހުން ޖުނުބުވެރި ޙާލަތުގައި ތިބިނަމަ ހިނައިގަންނަންދެން ނަމާދު ނުކުރާށެވެ. އެހެންނަމަވެސް، ތިޔަބައިމީހުން ދަތުރު މަތީގައި ތިބެ، ފެން ނުލިބިއްޖެ ނަމަ، ތަޔައްމަމުކޮށްގެން ނަމާދުކުރާށެވެ. މިއާޔަތް ބާވައިލައްވާފައި ވަނީ މާތް ﷲ ރާ ޙަރާމްކުރެއްވުމުގެ ކުރިންނެވެ. عَنْ عَلِيِّ بْنِ أَبِي طَالِبٍ، قَالَ صَنَعَ لَنَا عَبْدُ الرَّحْمَنِ بْنُ عَوْفٍ طَعَامًا فَدَعَانَا وَسَقَانَا مِنَ الْخَمْرِ فَأَخَذَتِ الْخَمْرُ مِنَّا وَحَضَرَتِ الصَّلاَةُ فَقَدَّمُونِي فَقَرَأْتُ:‏ ﴿قُلْ يَـٰٓأَيُّهَا ٱلْكَـٰفِرُونَ﴾ لاَ أَعْبُدُ مَا تَعْبُدُونَ وَنَحْنُ نَعْبُدُ مَا تَعْبُدُونَ‏.‏ قَالَ فَأَنْزَلَ اللَّهُ تَعَالَى‏:‏ ﴿يَـٰٓأَيُّهَا ٱلَّذِينَ ءَامَنُوا۟ لَا تَقْرَبُوا۟ ٱلصَّلَو‌ٰةَ وَأَنتُمْ سُكَـٰرَىٰ حَتَّىٰ تَعْلَمُوا۟ مَا تَقُولُونَ﴾ (جامع الترمذي، كتاب تفسير القرآن عن رسول الله صلى الله عليه وسلم) ޢަލީ ބިން އަބީޠާލިބް رضي الله عنه ގެ އަރިހުން ރިވާވެގެން ވެއެވެ. ޢަބްދުއްރަޙްމާނު ބްނު ޢައުފު رضي الله عنه ޖާފަތެއް ތައްޔާރު ކުރައްވައި އަހަރުމެންނަށް ދަޢުވަތު ދެއްވިއެވެ. އަދި އަހަރެމެން ބޯން ރާ ދެއްވިއެވެ. (އޭރު ރާ ބުއިން މަނައެއް ނޫނެވެ.) އަދި އަހަރުމެންނަށް ރަލުގެ އަސަރުކުރިއެވެ. އަދި އެ ހިނދު މަޣުރިބު ނަމާދު ވަގުތު ޖެހުމުން، އިމާމުވެ ނަމާދުކުރެއްވުމަށް އެބޭކަލުން ތިމަންކަލޭގެފާނު ކުރިއަށް ނެރުއްވިއެވެ. ދެން ތިމަންކަލޭގެފާނު ކިޔަވައިވިދާޅުވީ މިފަދައިންނެވެ. ﴿قُلْ يَـٰٓأَيُّهَا ٱلْكَـٰفِرُونَ* لاَ أَعْبُدُ مَا تَعْبُدُونَ﴾ وَنَحْنُ نَعْبُدُ مَا تَعْبُدُونَ‏. (މި ބަހުގެ މާނައީ: އަދި އަހަރުމެން ތިޔަބައިމީހުން އަޅުކަންކުރާ ތަކެއްޗަށް އަޅުކަންކުރަމުއެވެ.)‏ ދެން މާތް ﷲ ﴿يَـٰٓأَيُّهَا ٱلَّذِينَ ءَامَنُوا۟ لَا تَقْرَبُوا۟ ٱلصَّلَو‌ٰةَ وَأَنتُمْ سُكَـٰرَىٰ حَتَّىٰ تَعْلَمُوا۟ مَا تَقُولُونَ﴾ މިއާޔަތް ބާވައިލެއްވިއެވެ. (ޖާމިޢުއްތިރްމިޛީ، ޙަދީޘު: 3300) އަދި ތިޔަބައިމީހުން ބަލި ޙާލުގައި ވާނަމަ، ނުވަތަ ފެން ބޭނުން ކުރުމުން ތިޔަބައިމީހުންނަށް ގެއްލުމެއް ލިބޭނަމަ، ނުވަތަ ތިޔަބައިމީހުން ދަތުރުމަތީގައި ތިބެ، ތިޔަބައިމީހުންނަށް ފެން ނުލިބިއްޖެ ނަމަ، ނުވަތަ ތިޔަބައިމީހުން ކުރެ މީހަކު ކުޑަކަމު ނުވަތަ ބޮޑުކަމު ގޮސްފައި އަތުވެއްޖެ ނަމަ (މިއީ ކުޑަ ޙަދަޘެވެ.)، ނުވަތަ ތިޔަބައިމީހުން އަނބީންނާއެކު އެއްދާންކޮށްފި ނަމަ (މިއީ ބޮޑު ޙަދަޘެވެ.) އަދި ތިޔަބައިމީހުންނަށް ފެން ނުލިބިއްޖެނަމަ، ޠާހިރު ވެލިން ތިޔަބައިމީހުން ތަޔައްމަމުކޮށް ޠާހިރުވާހުށިކަމެވެ. އަދި ތިޔަބައިމީހުންގެ އަތްތަކާއި މޫނުތަކުގައި އެވެލީން ފުހޭށެވެ. އެހެނީ، ތަޔައްމަމު ކުރުމުން ވުޟޫކުރުމާއި ހިނައިގަތުމާއި ދެކަމަށް ފުދެއެވެ. މިއީ މާތް ﷲ ގެ ރަޙްމަތްފުޅުގެ ބޮޑުކަމެވެ. މިއާޔަތް ﴿إِنَّ اللَّهَ كَانَ عَفُوًّا غَفُورًا﴾ މިބަސްފުޅުން ނިންމަވާލެއްވީ އެހެންވެއެވެ. މާނައީ. އެކަލާނގެ އަޅުތަކުންނަށް ފަސޭހަކުރައްވައި ލުއި ދެއްވަނީ، އެބައިމީހުންނަށް ދައްޗާއި، އުނދަގޫ ކުރިމަތި ނުކުރެއްވުމަށެވެ. މިއާޔަތުގައި އެއްދާންކުރުމަށް الملامسة (އެކަކު އަނެކަކަށް ބީހުން) ބޭނުންކުރައްވާފައި ވަނީ ވާހަކަދެއްކުމުގެ ރިވެތި އަދަބު މުއުމިނުންނަށް ދަސްކޮށްދެއްވުމަށެވެ. އަދި ސީދާ ލަފުޒު ބޭނުން ނުކޮށް ބަދަލުގައި އެހެން ލަފުޒެއް ބޭނުންކުރާނެ ގޮތް އެންގެވުމަށެވެ. އިބްނު ޢައްބާސް رضي الله عنه ވިދާޅުވިއެވެ. لَامَسْتُمُ النِّسَاءَ ގެ މާނައަކީ ޖިމާޢުވުމެވެ. އެހެންނަމަވެސް، މާތް ﷲ އަކީ ލަދުވެތިވެވޮޑިގަންނަވާ މާތް ރަސްކަލާނގެއެވެ. އެހެންކަމުން، ބަދަލުގައި އެހެން ލަފުޒެއް ބޭނުންކުރެއްވީއެވެ."],["ފޮތުގެ ތެރެއިން ބައެއް އެއުރެންނަށް ލިބުނު މީހުން، ކަލޭގެފާނު ދެކެވަޑައެއް ނުގަންނަވަމުތޯއެވެ؟ އެއުރެން މަގުފުރެދުން ގަނެތެވެ. އަދި، ތިޔަބައިމީހުން މަގުފުރެދުމަށްވެސް އެއުރެން އެދެތެވެ. (44)","މިއާޔަތުގައި ވަނީ ޔަހޫދީ އަޙްބާރުންގެ ޙާލަތަކީ ޙައިރާންވާންޖެހޭ ފަދަ ޙާލަތެއްކަން އެންގެވުމުގެ ގޮތުން ސުވާލުކުރައްވާފައެވެ. އަދި އެބައިމީހުންނާ އެކުވެރިކަން ނުބޭއްވުމަށް މުއުމިނުންނަށް އިންޒާރުދެއްވާފައެވެ. މާނައީ: އޭ އަޑުއަހާ މީހާއެވެ! ތައުރާތުގެ ޢިލްމުން ބައެއް ލިބުނު މީހުން (ޔަހޫދީންގެ އަޙްބާރުން) ހިދާޔަތުގެ ބަދަލުގައި މަގުފުރެދުން އިޚްތިޔާރުކުރުމުން ތިބާ ޙައިރާންނުވޭ ހެއްޔެވެ؟ އޭ މުއުމިނުންނޭވެ! އެބައިމީހުން އެދެނީ އެބައިމީހުން ފަދައިން ތިޔަބައިމީހުން ވެސް މަގުފުރެދުމަށެވެ. އަދި އެބައިމީހުން ފަދައިން އީމާންކަމުން ކާފިރުކަމަށް ދިއުމަށެވެ."],["اللَّه ތިޔަބައިމީހުންގެ عداوة ތެރިން ދެނެވޮޑިގަތުން ބޮޑެވެ. އަދި، އެހީތެރިޔަކުކަމުގައި اللَّه ފުދެއެވެ. އަދި، نصر ވެރިޔަކު ކަމުގައިވެސް اللَّه ފުދެއެވެ. (45)","ތިޔަބައިމީހުންނަށް މަގުފުރެދިފައިވާ ޔަހޫދީން ޢަދާވާތްތެރި ވަރު މާތް ﷲ ރަނގަޅަށް ދެނެވޮޑިގަންނަވައެވެ. ތިޔަބައިމީހުންނަށް އިންޒާރުދެއްވީ އެހެންވެއެވެ. ތިޔަބައިމީހުންގެ ކަންކަން ބައްލަވައި، ތިޔަބައިމީހުންނަށް ނަޞްރުދެއްވަން މާތް ﷲ ވޮޑިގެންވުން ތިޔަބައިމީހުންނަށް ފުދެއެވެ. އެހެންކަމުން، އެބައިމީހުން ދައްކާ ވާހަކައާ އަޅާނުލާށެވެ. އަދި އެވާހަކައަށް އިތުބާރުނުކުރާށެވެ."],["ބަސްތައް ހުންނަންވީ ތަންތަނުން ބަދަލުކޮށް، އޮޅުވާމީހުން يهودى ންގެ ތެރެއިންވެއެވެ. އަދި، ތިމަންމެން އަހައިފީމުއޭ، އަދި، ތިމަންމެން އުރެދިއްޖައީމުއޭ، އަދި، ނީވޭމީހެއްގެ ގޮތުގައި އައްސަވާށޭ، އަދި، ތިމަންމެންނަށް ބައްލަވާށޭ، އެއުރެން ބުނެތެވެ. (އެއުރެން އެފަދަ ބަސްތައް ބުނަނީ) އެއުރެންގެ ދޫތަކުން ބަސްތައް އޮޅުވާލުމުގެ ގޮތުންނެވެ. އަދި، دين އާ މެދުގައި ނިކަމެތި ބަސްބުނުމުގެ ގޮތުންނެވެ. ތިމަންމެން އަހައިފީމުއޭ، އަދި، ކިޔަމަން ވެއްޖައީމުއޭ، އަދި، އައްސަވާށޭ، އަދި، ތިމަންމެންނަށްޓަކައި ލަސްކޮށްލައްވާ انتظار ކުރައްވާށޭ (މިހެން) އެއުރެން ބުނިނަމަ، އެއުރެންނަށް ހެޔޮކަން މާބޮޑުވީހެވެ. އަދި، ސީދާކަންވެސް މާބޮޑުވީހެވެ. އެހެނެއްކަމަކު، އެއުރެން كافر ވުމުގެ ސަބަބުން اللَّه، އެއުރެންނަށް لعنة ލެއްވިއެވެ. ފަހެ، (އޭގެތެރެއިން) މަދުބަޔަކުމެނުވީ إيمان އެއް ނުވެތެވެ. (46)","ބަސްތައް ހުންނަންވީ ތަންތަނުން ބަދަލުކޮށް، އޮޅުވާމީހުން يهودى ންގެ ތެރެއިންވެއެވެ. އަދި، ތިމަންމެން އަހައިފީމުއޭ، އަދި، ތިމަންމެން އުރެދިއްޖައީމުއޭ، އަދި، ނީވޭމީހެއްގެ ގޮތުގައި އައްސަވާށޭ، އަދި، ތިމަންމެންނަށް ބައްލަވާށޭ، އެއުރެން ބުނެތެވެ. (އެއުރެން އެފަދަ ބަސްތައް ބުނަނީ) އެއުރެންގެ ދޫތަކުން ބަސްތައް އޮޅުވާލުމުގެ ގޮތުންނެވެ. އަދި، دين އާ މެދުގައި ނިކަމެތި ބަސްބުނުމުގެ ގޮތުންނެވެ. ތިމަންމެން އަހައިފީމުއޭ، އަދި، ކިޔަމަން ވެއްޖައީމުއޭ، އަދި، އައްސަވާށޭ، އަދި، ތިމަންމެންނަށްޓަކައި ލަސްކޮށްލައްވާ انتظار ކުރައްވާށޭ (މިހެން) އެއުރެން ބުނިނަމަ، އެއުރެންނަށް ހެޔޮކަން މާބޮޑުވީހެވެ. އަދި، ސީދާކަންވެސް މާބޮޑުވީހެވެ. އެހެނެއްކަމަކު، އެއުރެން كافر ވުމުގެ ސަބަބުން اللَّه، އެއުރެންނަށް لعنة ލެއްވިއެވެ. ފަހެ، (އޭގެތެރެއިން) މަދުބަޔަކުމެނުވީ إيمان އެއް ނުވެތެވެ. (46)"],["އޭ ފޮތް ލިބުނު މީހުންނޭވެ! ތިޔަބައިމީހުންނާ އެކުގައިވާ ފޮތް ތެދުކުރާގޮތުގައި، ތިމަންރަސްކަލާނގެ ބާވައިލެއްވި ފޮތަށް (އެބަހީ: قرآن އަށް) ތިޔަބައިމީހުން إيمان ވާށެވެ! (އެއީ) މޫނުތަކެއް ބަދަލުކުރައްވައި، ތިމަންރަސްކަލާނގެ އެ މޫނުތައް ފުރަގަހަށް ރައްދުކުރެއްވުމުގެ ކުރިންނެވެ. (އެބަހީ: އެއުރެންގެ މައްޗަށް عذاب އެއް ފޮނުއްވުމުގެ ކުރިންނެވެ.) ނުވަތަ، ހޮނިހިރުގެ أهل ވެރިންނަށް، ތިމަންރަސްކަލާނގެ لعنة ލެއްވިފަދައިން، އެއުރެންނަށް لعنة ލެއްވުމުގެ ކުރިންނެވެ. اللَّه ގެ أمر ފުޅު އެއީ، ހިނގަނިވިކަމެއް ކަމުގައިވެއެވެ. (47)","ދެން މާތް ﷲ ވަނީ އެބައިމީހުން ފޮހެލައްވައި، އެބައިމީހުންގެ ޙިއްސުތައް ގެންދަވާފާނެކަމުގެ ވަޢީދު ބަސްފުޅު ވަޙީކުރައްވާފައެވެ. އޭ އީމާންވެއްޖެ ކަމަށް ދަޢުވާ ކުރާ ޔަހޫދީންނެވެ. ތިޔަބައިމީހުންގެ ލޯތައް ކަނުކުރައްވައި، ތިޔަބައިމީހުންގެ ޙިއްސުތައް (އިވުމާއި، ފެނުމާއި، ބުއްދިއާއި، ވާހަކަދެއްކުން) ގެންދަވައި، ތިޔަބައިމީހުންގެ މޫނުތަކުގެ ސިފަތައް ފޮހެލައްވައި ފުރަގަސް ހެން ހައްދަވައި، މޫނުގެ ރީތި ސިފަތައް ހުތުރުކުރައްވައި ތިމަންރަސްކަލާނގެ އަމުރުފުޅުތަކަށް ނުކިޔަމަންތެރިވެ ހޮނިހިރު ދުވަހު މަސްހިފުމުން ތިމަންރަސްކަލާނގެ ލަޢުނަތް ލައްވައި ރާމާމަކުނާއި އޫރަށް ބަދަލުކުރެއްވި ތިޔަބައިމީހުންގެ ކާބަފައިން ފަދައިން ތިޔަބައިމީހުންނަށް ލަޢުނަތް ލެއްވުމުގެ ކުރިން، ތިޔަބައިމީހުންގެ އަތުގައި އޮތް ފޮތް ތައުރާތު ތަޞްދީޤުކުރާ ފޮތެއްގެ ގޮތުގައި ތިމަންރަސްކަލާނގެ އަޅާ، އަދި އެންމެ ފަހުގެ ރަސޫލާ މުޙައްމަދު ﷺގެ މައްޗަށް ތިމަންރަސްކަލާނގެ ބާވައިލެއްވި ޤުރްއާނަށް ތިޔަބައިމީހުން އީމާންވާށެވެ. މާތް ﷲގެ އަމުރުފުޅު ކޮންމެ ގޮތެއްގައިވެސް ހިނގާނެއެވެ. އެކަލާނގެ ވަޢުދާ ޚިލާފުވެވޮޑިނުގަންނަވާތީއެވެ."],["ހަމަކަށަވަރުން، اللَّه، އެކަލާނގެއަށް شريك ކުރުމުގެ ފާފައެއް ނުފުއްސަވާނެތެވެ. އެނޫން ފާފަތައް، އެކަލާނގެ އިރާދަކުރައްވާ މީހަކަށް ފުއްސަވަތެވެ. އަދި، اللَّه އަށް شريك ކުރާމީހާ (ދަންނާށެވެ!) ފަހެ، އެމީހާ ބޮޑުވެގެންވާ ފާފައަކަށް އަރައިގެންފިކަން ކަށަވަރެވެ. (48)","މިއާޔަތުގައި އިއްޒަތްތެރި ކަމާއި، މަތިވެރިވަންތަކަމުގެ ވެރިރަސްކަލާނގެ މިވަނީ އެކަލާނގެއަށް ކާފިރުވުމާއި، އެކަލާނގެއަށް ޝިރުކުކުރުން ފިޔަވައި އެހެން ހުރިހާ ފާފައެއް ފުއްސަވާނެކަން އެކަލާނގެ އަޅުތަކުންނަށް އަންގަވައި އިޢުލާނުކުރައްވާފައެވެ. ޝިރުކު ކުރުމަކީ އެއްގޮތަކަށް ވެސް ފުހެވޭނެ ފާފައެއް ނޫނެވެ. އެހެނީ، މާތް ﷲއަށް ޝިރުކުކުރާ މީހާ އެވަނީ އޭގެ ކުރިމަތީގައި އެހެން ހުރިހާ ފާފައަކާއި ޖަރީމާއެއް ކުޑަވެގެން ދާފަދަ ބޮޑުވެގެންވާ ފާފައަކަށް އަރައިގެންފައެވެ. އަދި ހުތުރުކަން ބޮޑު ޖަރީމާއެއް ހިންގާފައެވެ."],["ތިމާމެންގެ އަމިއްލަ نفس ތަކަށް ތާރީފުކުރާ މީހުން، ކަލޭގެފާނު ދެކެވަޑައި ނުގަންނަވަމުތޯއެވެ؟ އަދި ކިއެއްތަ! اللَّه، އެކަލާނގެ އިރާދަކުރެއްވި މީހަކަށް ތާރީފުކުރައްވަތެވެ. އަދި، ކިތަންމެކުޑަ މިންވަރަކުން ވިޔަސް، އެއުރެންނަށް ބޭއިންސާފެއް ނުކުރައްވާނެއެވެ. (49)","އޭ އަޑުއަހާ މީހާއެވެ! އެބައިމީހުން ކާފިރުކަން މަތީ ތިބެ، އެންމެ ފަހުގެ ރަސޫލާ މުޙައްމަދު ﷺ ގެ ރަސޫލުކަން ދޮގުކުރާ ޙާލު، ތިމަންމެނީ މާތް ﷲގެ ދަރީންނޭ، އެކަލާނގެ ތިމަންމެންނަށް ޢަޛާބުނުދެއްވާނެއޭ ބުނެ ތިމާމެންގެ އަމިއްލަ ނަފްސުތައް ފާފައިން ޠާހިރުކުރާ ޔަހޫދީންގެ ކަންތަކާމެދު ތިބާ ޙައިރާން ނުވޭ ހެއްޔެވެ؟ އެބައިމީހުންނަށް ކުޑަވެގެން ކަދުރު އޮށުގެ މެދުގައިވާ ކެނޑުމުގައި ހުންނަ ފަށުގެ މިންވަރަށް ވެސް، އަނިޔާ އެއް ނުކުރެވޭނެއެވެ. މިމިސާލަކީ ކުޑަ ކަމާއި ނިކަމެތިކަން ބޮޑު ކަން ބަޔާންކުރުމަށް ޖެހޭ މިސާލެކެވެ."],["اللَّه އާމެދު، އެއުރެން ދޮގު ހަދާގޮތް ކަލޭގެފާނު ދެކެވަޑައިގެން ބައްލަވާށެވެ! بيان ވެގެންވާ ފާފައެއްކަމުގައި އެކަންތައް ފުދެއެވެ. (50)","މިއީ އެ ޔަހޫދީންގެ ދޮގުވެރިކަމާމެދު ޙައިރާންކުރެއްވުމަށް ގެންނަވާފައިވާ ޢިބާރާތެކެވެ. މާނައީ: ނިކަން ދެކިބަލާށެވެ. މާތް ﷲއަށް ނިސްބަތްކޮށް ދޮގުހަދައި، އެބައިމީހުންނީ އެކަލާނގެއަށް ލޯބިވެތި އެކަލާނގެ ދަރިންކަމަށް ދަޢުވާކުރުމުގެ ހިތްވަރު އެބައިމީހުންނަށް ލިބުނީ ކިހިނަކުން ހެއްޔެވެ؟ މިއީ އެބައިމީހުންނަށް އެންމެ ގަދަފަދަ ޢަޛާބު ޙައްޤުވާ ފަދަ ބޮޑު ފާފައަކަށް، އަދި ފާޅުކަން ބޮޑު ޖަރީމާއަކަށް ފުދެއެވެ."],["ފޮތުގެ ތެރެއިން ބައެއް އެއުރެންނަށް ލިބުނު މީހުން، ކަލޭގެފާނު ދެކެވަޑައެއް ނުގަންނަވަމުތޯއެވެ؟ އެއުރެން ބުދަށާއި، شيطان އާޔަށް إيمان ވެއެވެ. އަދި، كافر ވި މީހުންނަށް، އެއުރެން ބުނެތެވެ. إيمان ވެގެން ތިބި މީހުންނަށްވުރެން، މިބައިމީހުންނަށް ތެދުމަގު ލިބުން ބޮޑެވެ. (51)","އަނެއްކާވެސް ޔަހޫދީންގެ މަގުފުރެދުންތަކާ މެދު ޙައިރާންކުރެއްވުމަށް ގެންނަވާފައިވާ ޢިބާރާތެކެވެ. އެބައިމީހުންގެ ޢަމަލުތަކުގެ ހުތުރުކަމާއި ނުބައިކަން ބޮޑުކަން އިތުރަށް ހާމަކުރެއްވުމަށެވެ. މާނައީ: އޭ ރަސޫލާ ﷺ އެވެ! މި ޔަހޫދީންގެ ކަންތަކާމެދު ކަލޭގެފާނު ޙައިރާންވެވަޑައިނުގަންނަވަމު ހެއްޔެވެ؟ އެބައިމީހުންނަށް ތައުރާތުގެ ޢިލްމުން ބައެއް ދެއްވާފައިވުމާ އެކުވެސް ރަޙްމާނުވަންތަ ރަސްކަލާނގެއަށް ކާފިރުވެ، ޝައިޠާނާއަށާއި، މާތް ﷲ ފިޔަވައި އަޅުކަން ކުރެވުނު ކޮންމެ އެއްޗަކަށް އީމާންވަނީއެވެ!! މުސްލިމުންނަށް ވުރެ ބޮޑަށް އެބައިމީހުންނަށް ރަނގަޅީ ކާފިރުންނެވެ. އެއީ، އެބައިމީހުންގެ ޖާހިލުކަމުންނާއި، ދީނަށް ޢަމަލުކުރާ ވަރު ކުޑަކަމުންނެވެ. އެބައިމީހުން މައްކާގެ ކާފިރުންނަށް ބުނެއެވެ. މުޙައްމަދު ﷺ އާއި އެކަލޭގެފާނުގެ އަޞްޙާބުންނަށް ވުރެ ތިޔަބައިމީހުންނަށް ތެދުމަގު ލިބިފައިވާ މިންވަރު މާ ބޮޑެވެ!! މިއާޔަތް ބާވައިލެއްވުނީ ޔަހޫދީ އަޙްބާރުންގެ ތެރޭގައި ހިމެނޭ ކަޢުބު ބްނު އަލްއަޝްރަފު އާއި ބެހޭގޮތުންނެވެ. މައްކާގެ މުޝްރިކުންގެ ތެރެއިން ބަޔަކު އޭނާއާއި ސުވާލުކުރިއެވެ. ތެދުމަގު ބޮޑަށް ލިބިފައިވަނީ އަހަރުމެންނަށް ހެއްޔެވެ؟ ނުވަތަ މުޙައްމަދު ﷺ އާއި އެކަލޭގެފާނުގެ އަޞްޙާބުންނަށް ހެއްޔެވެ؟ އެހިނދު އެ މަލްޢޫނު ޖަވާބުދިނެވެ. ﷲ ގަންދީ ބުނަމެވެ. ތިޔަބައިމީހުންނަށް ތެދުމަގު ލިބިފައިވާ ވަރު މާ ބޮޑެވެ. އަދި ތިޔަބައިމީހުންގެ ދީން އޭނާގެ ދީނަށް ވުރެ މާ ރަނގަޅެވެ."],["އެއުރެންނަކީ، ހަމަ اللَّه، لعنة ލައްވާފައިވާ މީހުންނެވެ. اللَّه، لعنة ލައްވާ މީހާ، (ދަންނާށެވެ!) ފަހެ، އެމީހަކަށް نصر ވެރިވާނޭ މީހަކު ތިބާޔަކަށް ނުފެންނާނެތެވެ. (52)","އެއުރެންނަކީ، ހަމަ اللَّه، لعنة ލައްވާފައިވާ މީހުންނެވެ. اللَّه، لعنة ލައްވާ މީހާ، (ދަންނާށެވެ!) ފަހެ، އެމީހަކަށް نصر ވެރިވާނޭ މީހަކު ތިބާޔަކަށް ނުފެންނާނެތެވެ. (52)"],["ނުވަތަ، ވެރިކަމުގެ ތެރެއިން ބައެއް އެއުރެންނަށް ލިބިގެންވަނީހެއްޔެވެ؟ ފަހެ، އެހެންވެއްޖިއްޔާ އެއުރެން މީސްތަކުންނަށް ކިތަންމެ ކުޑަމިންވަރެއްވިޔަސް ނުދޭނެތެވެ. (53)","އެބައިމީހުންގެ ދަހިވެތިކަން ބޮޑުވަރު ބަޔާންކުރައްވައި، އެކަމާ ރުހިވޮޑިނުގަތުން ފާޅުކުރެއްވުމަށެވެ. މާނައީ؛ އެބައިމީހުންނަށް ވެރިކަމުގެ ތެރެއިން ބައެއް ވޭ ހެއްޔެވެ؟ މިއީ، ފަހު ޒަމާނުގައި އެބައިމީހުންނަށް އަނބުރާ ވެރިކަން ލިބޭނެކަމަށް ޔަހޫދީން ކުރާ ދަޢުވާއަށް އިންކާރުކުރެއްވުމެވެ. އެބައިމީހުން އެބުނާ ވެރިކަން އެބައިމީހުންނަށް ލިބުނުކަމުގައި ވިޔަސް، ކަދުރު އޮށުގެ މެދުގައިވާ ކުޑަ އަޑިތަންކޮޅުގެ މިންވަރުވެސް އެބައިމީހުން މީހަކަށް ނުދޭނެއެވެ. މިއީ އެއްޗެއްގެ ކުޑަ ކަމާއި، ނިކަމެތިކަން ބޮޑުކަން ބަޔާންކުރުމަށް ޖެހޭ މިސާލެކެވެ. ދެން މާތް ﷲ މިވަނީ ޔަހޫދީންގެ ދަހިވެތިކަމަށް ވުރެ ނުބައިކަން ބޮޑު ސިފައެއް ބަޔާންކުރައްވާފައެވެ. އެއީ، ޙަސަދަވެރިކަމެވެ."],["ނުވަތަ، اللَّه ގެ فضل ވަންތަކަމުގެ ތެރެއިން، އެކަލާނގެ މީސްތަކުންނަށް ދެއްވާފައިވާ ކަންތަކާމެދު އެއުރެން (އެބަހީ: يهودى ން) މީސްތަކުންނަށް حسد ވެރި ވަނީހެއްޔެވެ؟ ފަހެ، ހަމަކަށަވަރުން، إبراهيم ގެފާނުންގެ آل ވެރިންނަށް، ފޮތާއި حكمة، ތިމަންރަސްކަލާނގެ ދެއްވީމެވެ. އަދި، ބޮޑުވެގެންވާ ވެރިކަމެއް، ތިމަންރަސްކަލާނގެ އެއުރެންނަށް ދެއްވީމެވެ. (54)","މުޙައްމަދު ﷺއާއި އެކަލޭގެފާނުގެ އަޞްޙާބުންނަށް ކީރިތި ޤުރްއާނުގެ ނިޢުމަތް ދެއްވާފައިވާތީ އެޔަހޫދީން އެކަމާ ޙަސަދަވެރި ވަނީހެއްޔެވެ؟ ފަހެ، ތިމަންރަސްކަލާނގެ ވަނީ އެބައިމީހުންގެ ކާބަފައިންގެ ތެރެއިން އިބްރާހީމް عليه السلام ގެ ދަރިފަސްކޮޅަށް ނަބީކަން ދެއްވާފައެވެ. އަދި އޭގެ ތެރެއިން ދާވޫދު عليه السلام އާއި ސުލައިމާނު عليه السلام ފަދަ ބޭފުޅުންނަށް ނަބީކަމާއެކު ވެރިކަންވެސް ދެއްވާފައެވެ. ސުލައިމާނު عليه السلام މާތް ﷲ އަށް މިފަދައިން ދެންނެވި ހިނދުއެވެ. ﴿وَهَبْ لِي مُلْكًا لَا يَنْبَغِي لِأَحَدٍ مِنْ بَعْدِي﴾ (އަދި ތިމަންކަލޭގެފާނަށް ފަހު އެއްވެސް މީހަކަށް ލިބުން އެކަށީގެން ނުވާ ވަރުގެ ވެރިކަމެއް ތިމަންކަލޭފާނަށް ދެއްވާނދޭވެ!) ވީއިރު، އެބައިމީހުން މުޙައްމަދު ﷺ އާއި އެކަލޭގެފާނުގެ އަޞްޙާބުންނަށް ޙަސަދަވެރިވަނީ ކީއްވެ ހެއްޔެވެ؟ އަދި ޔަހޫދީން ނޫން އެހެން ބަޔަކަށް ރަސޫލުކަން ނުލިބޭނެކަމަށް ދެކެނީ ކީއްވެ ހެއްޔެވެ؟"],["ފަހެ، އެކަލޭގެފާނަށް (އެބަހީ: محمد ގެފާނަށް) إيمان ވި މީހުން އެއުރެންގެ ތެރެއިންވެއެވެ. އަދި، އެކަލޭގެފާނަށް ފުރަގަސްދިން މީހުންވެސް އެއުރެންގެ ތެރެއިންވެއެވެ. (އެއުރެންނަށްޓަކައި) އަނދައަނދާ ހުންނަ އަލިފާންގަނޑެއް ކަމުގައި جهنم ފުދެއެވެ. (55)","ޔަހޫދީންގެ ތެރޭގައި މުޙައްމަދު ﷺގެ ރަސޫލުކަން ޤަބޫލުކުރި ބަޔަކު ވެއެވެ. އެއީ މަދު ބައެކެވެ. އަދި އެބައިމީހުންގެ ތެރޭގައި އެކަލޭގެފާނަށް ފުރަގަސްދީ، އެކަލޭގެފާނުގެ ރަސޫލުކަން ޤަބޫލު ނުކުޅަ މީހުންވެސް ވެއެވެ. ގިނައީ މިބައިމީހުންނެވެ. މާތް ﷲގެ މިބަސްފުޅުގައި ވާ ފަދައިންނެވެ. ﴿فَمِنْهُم مُّهْتَدٍ ۖ وَكَثِيرٌ مِّنْهُمْ فَـٰسِقُونَ﴾ (ފަހެ އެބައިމީހުންގެ ތެރޭގައި ހިދާޔަތު ލިބިފައިވާ ބަޔަކު ވެއެވެ. އަދި އެބައިމީހުންގެ ތެރެއިން ގިނަ މީހުންނަކީ ފާސިޤުންނެވެ.) އިސްވެދިޔަ އާޔަތްތަކުގައި މާތް ﷲ ވަނީ ޔަހޫދީންނަކީ ޖާހިލުންކަމުގައި ސިފަކުރައްވާފައެވެ. އެއީ، މުއުމިނުން ރަޙްމާނުވަންތަ ރަސްކަލާނގެ އަށް ކުރާ އަޅުކަމަށް ވުރެ، މުޝްރިކުން ބުދުތަކަށް ކުރާ އަޅުކަން މާ ރަނގަޅު ކަމުގައި އެބައިމީހުން ޤަބޫލުކުރީތީއެވެ. ދެން އެކަލާނގެ ވަނީ، އެބައިމީހުންނަކީ އަތުގައި ގިނަ މުދާ ހުރެމެ، ދަހިވެތި ބައެއް ކަމުގައި ސިފަކުރައްވާފައެވެ. އަދި އެންމެ ފަހުން މިހުރިހާ ސިފަތަކަށް ވުރެ ނުބައިކަން ބޮޑު ހުތުރު ސިފައަކުން އެކަލާނގެ ވަނީ އެބައިމީހުން ސިފަކުރައްވާފައެވެ. އެއީ، ނުބައި ސިފަތަކުގެ ތެރެއިން އެންމެ ނުބައި ސިފަކަމުގައިވާ ޙަސަދައިގެ ބަލިމަޑުކަމެވެ. އެހެނީ، ޙަސަދަވެރިޔާ އެދޭނީ މާތް ﷲ އަޅުތަކުންނަށް ދެއްވާފައިވާ ނިޢުމަތުން އެބައިމީހުން މަޙްރޫމުވުމަށެވެ. ޙަސަދަވެރިޔާއަށް ދުވަހަކުވެސް ކާމިޔާބެއް ނުލިބޭނެއެވެ. ހުރިހާ ޒަމާނެއްގައި، ހުރިހާ ތަނެއްގައި ޔަހޫދީންގެ ޠަބީޢަތަކީ މިއީއެވެ."],["ހަމަކަށަވަރުން، ތިމަންރަސްކަލާނގެ آية ތަކަށް كافر ވި މީހުން ނިކަންހުރެ ތިމަންރަސްކަލާނގެ އެއުރެން ނަރަކަޔަށް ވައްދަވާ ހުށީމެވެ. އެއުރެންގެ ހަންތައް ރޯފިލައްޖެ ކޮންމެހިނދަކު، އެއުރެންގެ ހަންތައް އެނޫން ހަންތަކަކަށް ބަދަލުކުރައްވަމެވެ. އެއީ، އެއުރެން عذاب ގެ ރަހަ ލިބިގަތުމަށްޓަކައެވެ. ހަމަކަށަވަރުން، اللَّه އީ، عزيز ވަންތަ حكيم ވަންތަ ރަސްކަލާނގެ ކަމުގައިވެއެވެ. (56)","ޤުރްއާން ދޮގުކޮށް، ރަޙްމާނުވަންތަ ރަސްކަލާނގެއަށް އީމާންނުވީ މީހުން ތިމަންރަސްކަލާނގެ ނަރަކައިގެ ގަދަފަދަވެގެންވާ އަލިފާނަށް ވައްދަވާހުށީމެވެ. އެ އަލިފާނުން އެބައިމީހުންގެ މޫނާއި ހަންގަނޑު ފިހިގެންދާނެއެވެ. ކޮންމެ ފަހަރަކު އެބައިމީހުންގެ ހަންގަނޑު މުޅިން އަނދައިގެން ދިއުމުން، އެހެން ހަންގަނޑެއް ލެއްވޭނެއެވެ. އަނދައިގެން ދިއުމުގެ ވޭނާ ޢަޛާބު ދެމިހުންނަނިވި ގޮތަށެވެ. މާތް ﷲ އީ ޢަޒީޒުވަންތަ ރަސްކަލާނގެއެވެ. އަދި ޙިކްމަތްވަންތަ ރަސްކަލާނގެއެވެ. ކުށެއް ނެތި އެއްވެސް މީހަކަށް އެކަލާނގެ ޢަޛާބު ނުދެއްވާނެއެވެ. عن عبد الله بن عمر رضي الله عنهما عن النبي ﷺ قال: يَعْظُمُ أَهْلُ النَّارِ فِي النَّارِ حَتَّى إِنَّ بَينَ شَحْمَةِ أُذُنِ أَحَدِهِمْ إِلَى عَاتِقِهِ مَسِيرَةُ سَبْعِمِائَةِ عَامٍ، وَإِنَّ غِلْظَ جِلْدِهِ سَبْعُونَ ذِرَاعًا، وَإِنَّ ضِرْسَهُ مِثْلَ أُحُدٍ (مسند الإمام أحمد، باب ماجاء في أهل النار وصفاتهم وصفة عذابهم.....، الفصل الأول في أهل النار وصفاتهم) (ނަބިއްޔާ ﷺ ގެ އަރިހުން ޢަބްދުﷲ ބިން ޢުމަރު رضي الله عنهما ރިވާކުރައްވާފައި ވެއެވެ. އިތުރު އެކަލޭގެފާނު ވިދާޅުވިއެވެ. ”ނަރަކައިގެ އަހުލުވެރިން ނަރަކައިގައި ތިބެގެން ބޮޑުވާނެއެވެ. އެބަހީ، އެބައިމީހުންގެ ހަށިތައް ބިޔަވެ، ފަލަވާނެއެވެ. އެއިން މީހެއްގެ ކަންފަތުގެ ފޫޅުގަނޑުން ފެށިގެން ކޮނޑާ ހަމައަށް ހަތް ސަތޭކަ އަހަރުގެ ރާސްތާ ހުންނަވަރުވެ، ހަންގަނޑުގެ ބޯމިން ހަތްދިހަ މުށަށްވެ، ކޮލުގެ ދަތް އުޙުދު ފަރުބަދަވަރު ވަންދެނެވެ.“) (މުސްނަދުލް އިމާމި އަޙްމަދް، ޙަދީޘު: 418)"],["އަދި، إيمان ވެ، صالح عمل ކުޅަމީހުން، އެތާނގެ ދަށުން ފެންކޯރުތައް ހިނގަހިނގާ ހުންނަ ސުވަރުގެތަކަކަށް، ތިމަންރަސްކަލާނގެ އެއުރެން ވައްދަވާހުށީމެވެ. އެ ސުވަރުގެތަކުގައި، އެއުރެން، އަބަދަށް ދެމިތިބެނިވި ގޮތުގައެވެ. އެތާނގައި އެއުރެންނަށް طاهر ކުރައްވާފައިވާ އަނބިންތަކެއް ވެއެވެ. އަދި، ހިޔާދެނިވި ހިޔަލަކަށް، ތިމަންރަސްކަލާނގެ އެއުރެން ވައްދަވާހުށީމެވެ. (57)","އަބާއްޖަވެރި ކާފިރުންގެ ނިމުން ބަޔާންކުރެއްވުމަށް ފަހު ދެން މި ބަޔާންކުރައްވަނީ ބާއްޖަވެރި މުއުމިނުންގެ ނިމުން ހުރި ގޮތެވެ. މާނައީ: އީމާންކަމާއެކު ޞާލިޙު ޢަމަލު ކުޅަ މީހުންނަށް ތިމަންރަސްކަލާނގެ، އެތަނެއްގެ ބަގީޗާތަކުގައިވާ ގަނޑުވަރުތަކާއި ގެތަކުގެ ދަށުން ފެން ކޯރުތައް ދެމޭ ސުވަރުގެއަށް ވައްދަވާހުށީމެވެ. އެތަނުގައި އަބަދުގެ އަބަދަށް ތިބޭ ގޮތަށެވެ. އެބައިމީހުން އެތަނުން ނުކުތުމެއް އަދި މަރުވުމެއް ނެތެވެ. އެސުވަރުގޭގައި އެބައިމީހުންނަށް، ޙައިޟުވުމާއި، ނިފާސްވުމާއި، ކުޑަކަމު ދިއުމާއި ބޮޑުކަމު ދިއުމާ، އަންހެނުންނަށް ދުނިޔޭގައި ދިމާވާ ފަދަ ހުރިހާ ނަޖިހަކުން ޠާހިރުވެގެންވާ އަނބިން ވާނެއެވެ. އަދި ދާއިމީ ނިޢުމަތުގެ ސުވަރުގޭގެ ހިޔާދެނިވި ހިޔަލަށް ތިމަންރަސްކަލާނގެ އެބައިމީހުން ވައްދަވާހުށީމެވެ."],["ހަމަކަށަވަރުން، أمانة ތައް، އޭގެ أهل ވެރިންނަށް އަދާކުރުމަށް، اللَّه ތިޔަބައިމީހުންނަށް أمر ކުރައްވަތެވެ. އަދި، މީސްތަކުންގެ މެދުގައި ތިޔަބައިމީހުން حكم ކުރާނަމަ، عدل އަށް حكم ކުރުމަށްވެސް، أمر ކުރައްވަތެވެ. ހަމަކަށަވަރުން، اللَّه އެކަމަކާމެދު، ތިޔަބައިމީހުންނަށް وعظ އިއްވަވާކަމެއްގެ މޮޅުކަމާއެވެ! ހަމަކަށަވަރުން، اللَّه އީ، މޮޅަށް އައްސަވާވޮޑިގެންވާ، މޮޅަށް ބައްލަވާވޮޑިގެންވާ ކަލަކު ކަމުގައިވެއެވެ. (58)","އޭ މުއުމިނުންނޭވެ! އަމާނާތްތައް އޭގެ އަހުލުވެރިންނަށް ރައްދުކުރުމަށް ޢިއްޒަތްތެރިކަމާ، މަތިވެރިވަންތަކަމުގެ ވެރި ރަސްކަލާނގެ ތިޔަބައިމީހުންނަށް އަމުރުކުރައްވައެވެ. އޭގެ ތެރޭގައި ﷲގެ ޙައްޤުތަކުގެ ތެރޭގައި ހިމެނޭ އަމާނާތްތަކާއި، އިންސާނުން އެއްބަޔަކު އަނެއްބަޔަކާ ރައްކާކޮށް ބަހައްޓަން ޙަވާލުކުރާ އަމާނާތް ހިމެނެއެވެ. އަދި ތިޔަބައިމީހުން މީސްތަކުންގެ މެދުގައި ޙުކުމްކުރާއިރު ޢަދްލުވެރިކަމާއެކު، އެބަހީ ހަމަހަމަކަމާ އިންޞާފާ އެކު ޙުކުމްކުރުމަށް އެކަލާނގެ ތިޔަބައިމީހުންނަށް އަމުރުކުރައްވައެވެ. މުޖުތަމަޢުގެ ބިންގާތައް ސާބިތުވެ، ރުކުންތައް ވަރުގަދަވާނީ އޭރުންނެވެ. ތިޔަބައިމީހުންނަށް މާތް ﷲ އަމުރުކުރައްވާ ކަންތައް ކަމުގައިވާ، އަމާނާތް އަދާކުރުމާ، ޢަދްލުވެރިކަމާއެކު ޙުކުމްކުރުމުގެ ރަނގަޅު ކަމާއެވެ! ހަމަކަށަވަރުން މާތް ﷲއީ ތިޔަބައިމީހުންގެ ވާހަކަތައް މޮޅަށް އަޑުއައްސަވާ، ތިޔަބައިމީހުން ކުރާ ކަންތައް މޮޅަށް ބައްލަވައިވޮޑިގެންވާ ރަސްކަލާނގެއެވެ. މިބަސްފުޅުގައި ވަޢުދާއި ވަޢީދުވެސް ހިމެނެއެވެ."],["އޭ إيمان ވެއްޖެ މީސްތަކުންނޭވެ! ތިޔަބައިމީހުން، اللَّه އަށް ކިޔަމަންވާށެވެ! އަދި، رسول އާއަށާއި، ތިޔަބައިމީހުންގެ ތެރެއިން ވެރިންނަށްވެސް ކިޔަމަންވާށެވެ! ފަހެ، ކަމަކާމެދު ތިޔަބައިމީހުން ދެބަސްވެއްޖެނަމަ، اللَّه އަށާއި، رسول އާއަށް އެކަމެއް ރައްދުކުރާށެވެ! (އެބަހީ: އެކަމާމެދު اللَّه އާއި، އެކަލާނގެ رسول އާގެ حكم އޮތްގޮތެއް ބަލައި އެގޮތަށް عمل ކުރާށެވެ!) ތިޔަބައިމީހުން، اللَّه އަށާއި، آخرة ދުވަހަށް إيمان ވާ ކަމުގައި ވާނަމައެވެ. އެގޮތް ތިޔަބައިމީހުންނަށް ހެޔޮކަންބޮޑެވެ. އަދި، ނިމުމެއްގެގޮތުން ރީތިކަންވެސް ބޮޑުމެއެވެ. (59)","ހެޔޮ ޢަމަލު ކުރުމަށާއި، ނުބައިކަން ބޮޑުވެގެންވާ ޢަމަލުތަކުން ދުރުހެލިވުމަށް މާތް ﷲއާއި، އެކަލާނގެ ރަސޫލާ ﷺ ކުރައްވާ އަމުރަށް ތިޔަބައިމީހުން ކިޔަމަންވާށެވެ. އަދި މުސްލިމުން ކަމުގައިވެ ތިބެ، މާތް ﷲގެ ޝަރީޢަތުގައި ހިފަހައްޓައިގެން ތިބޭ ވެރިންނަށް ތިޔަބައިމީހުން ކިޔަމަންވާށެވެ. އެހެނީ، ޚާލިޤުވަންތަ ރަސްކަލާނގެއަށް އުރެދިގެން އެއްވެސް މަޚްލޫޤަކަށް ކިޔަމަންވުމެއް ނެތެވެ. މާތް ﷲގެ ވަޙީބަސްފުޅު ﴿مِنكُمْ﴾ (ތިޔަބައިމީހުންގެ ތެރެއިންވާ) އަކީ ވެރިންނަކީ މުސްލިމުން ކަމުގައި ނުވާނަމަ، އަދި އެބައިމީހުންނަކީ މާތް ﷲ ގެ ޝަރީޢަތުގައި ހިފަހައްޓާ ބަޔަކު ކަމުގައި ނުވާނަމަ، މުސްލިމުންގެ މައްޗަށް އެބައިމީހުންނަށް ކިޔަމަންވުން ނެތް ކަމުގެ ސަރީހަ ދަލީލެކެވެ. އެހެނީ، މާތް ﷲ ވަނީ އެބައިމީހުންނަކީ ހަމައެކަނި ބޭރުފުށުން މުސްލިމުންނަށް ނުވެ، ޙަޤީޤީ މުސްލިމުންނަށް ވުން ޝަރުޠުކުރައްވާފައެވެ. ތިޔަބައިމީހުންނަކީ ޙަޤީޤަތުގައި ވެސް މުސްލިމުން ކަމުގައި ވަނީނަމަ، ތިޔަބައިމީހުންގެ މެދުގައި ދެބަސްވުން އުފެދޭ ކަންކަމުގައި މާތް ﷲ ގެ ފޮތާއި، އެކަލާނގެ ރަސޫލާ ﷺގެ ސުންނަތަށް ތިޔަބައިމީހުން ރުޖޫޢަކުރާށެވެ. އެގޮތް ތިޔަބައިމީހުންނަށް ހެޔޮކަން ބޮޑެވެ. އަދި އެކަމުގެ ނިމުންވެސް މާ ރަނގަޅުވާނެއެވެ."],["ކަލޭގެފާނަށް ބާވައިލައްވާފައިވާ ފޮތަށާއި، ކަލޭގެފާނުންގެ ކުރިން ބާވައިލައްވާފައިވާ ފޮތްތަކަށް، إيمان ވެގެން ތިބިކަމަށް ބުނާ މީހުން ކަލޭގެފާނު ދެކެވަޑައިނުގަންނަވަމުތޯއެވެ؟ އެއުރެން حكم ލިބިގަންނާން، އުރެދުންތެރިކަން ބޮޑުފަރާތަށް ދިއުމަށް އެއުރެން އެދެތެވެ. ހަމަކަށަވަރުން، އެފަރާތަށް كافر ވުމަށް އެއުރެންނަށް أمر ކުރައްވާފައިވާ حال ގައެވެ. އަދި، شيطان އާ އެދެނީ، (حق މަގުން) ދުރުވެގެންވާ މަގުފުރެދުމަކުން، އެއުރެން މަގުފުރެއްދުމަށެވެ. (60)","މި އާޔަތް ބާވައިލެއްވީ މުނާފިޤުންނާއި ބެހޭގޮތުންނެވެ. އެބައިމީހުންނީ ކާފިރުންނަށް ވުރެ ނުބައިކަން ބޮޑު، އެބައިމީހުންނަށް ވުރެ ޢަޛާބު ބޮޑު ބައެކެވެ. މާނައީ: އޭ ރަސޫލާ ﷺ އެވެ! މި މުނާފިޤުންގެ ކަންތަކާމެދު ކަލޭގެފާނު ޙައިރާންވެވަޑައިނުގަންނަވަމު ހެއްޔެވެ؟ އެބައިމީހުން އީމާންވާ ކަމަށް ދަޢުވާކުރާ އިރު، ރަޙްމާނުވަންތަ ރަސްކަލާނގެ ޙުކުމްފުޅާ މެދު ހިތްހަމަ ނުޖެހެއެވެ! އެބައިމީހުން ބޭނުންވަނީ އެބައިމީހުން ދެބަސްވާ ކަންކަމުގައި ހުކުމް ހޯދަން ކާފިރުކަމާއި މަގުފުރެދުމުގެ ބޮޑުން ކައިރިއަށް ދާށެވެ. އަދި އެބައިމީހުން ﷲ އާއި އެކަލާނގެ ރަސޫލާ ﷺ ގެ ޙުކުމަށް އިންކާރު ކުރެއެވެ. ޝައިޠާނާ ބޭނުން ވަނީ އެބައިމީހުންނަށް ކަންތައް ޒީނަތްތެރިކޮށްދީގެން، ޙައްޤާއި ތެދުމަގުން އެބައިމީހުން އެއްކިބާކުރާށެވެ."],["އަދި، اللَّه ބާވައިލައްވާފައިވާ ފޮތަށާއި، رسول އާ އަންގަވާ ގޮތަށް تبع ވާން ތިޔަބައިމީހުން އަންނާށޭ ބުނެފިނަމަ، منافق ން، (ނަފުރަތުވެ) ކަލޭގެފާނަށް ފުރަގަސްދޭތީ ދެކެވަޑައިގަންނަވާނޫއެވެ. (61)",'މާތް ﷲގެ ފޮތުން ޙުކުމް ހޯދަން، އަދި ދެބަސްވާ ކަންކަމުގައި އެކަލާނގެ ރަސޫލާ ﷺ ކުރައްވާ ޙުކުމަކަށް އެދެން އަންނާށޭ ބުނެފިނަމަ، މުނާފިޤުން ކަލޭގެފާނަށް ފުރަގަސްދީ މޫނު އަނބުރައިލާތަން ކަލޭގެފާނު ދެކެވަޑައިގަންނަވާނެއެވެ. މިއާޔަތް ބާވައިލެއްވީ މުނާފިޤުންގެ ސިއްރުތައް ހާމަވާ އަޖާއިބުކުރުވަނިވި ވާހަކައަކާ ގުޅިގެންނެވެ. މުސްލިމުންގެ ތެރެއިން "ބުޝްރު" ކިޔާ މީހަކު ޔަހޫދީއަކަށް ދަރައި ހުރެގެން އެ ޔަހޫދީ މީހާ އޭނާގެ ޙައްޤު ހޯދަން މުސްލިމް މީހާ ގާތަށް ދިއުމުން އޭނާ އެކަމަށް ދެކޮޅުހަދައި ޔަހޫދީ މީހާގެ ޙައްޤު އޭނާ އަށް ދޭން އިންކާރުކުރިއެވެ. ދެން ޔަހޫދީ މީހާ ބުންޏެވެ. ކަލޭ އީމާންވާ ނަބިއްޔާ މުޙައްމަދު ﷺ ގެ އަރިހުން ޙުކުމަށް އެދެން ހިނގާށެވެ. އެހިނދު މުނާފިޤު މީހާ ބުންޏެވެ. ކަޢުބު ބްނު އަލްއަޝްރަފުގެ ގާތަށް ހިނގާށެވެ. ދެން ޔަހޫދީ މީހާ ބުންޏެވެ. އަހުރެން ކަލޭގެ ނަބިއްޔާ ﷺ ގެ އަރިހަށް ޙުކުމަށް އެދެން ދާން ބުނުމުން ކަލޭ އެކަމަށް ދެކޮޅު ހަދަނީ ހެއްޔެވެ؟ ދެން އޭނާގެ ވާހަކަ ރަސޫލާ ﷺ އާއި ހަމައަށް ގޮސް އޭނާ ބޭޒާރުވެދާނެތީ ބިރުން، އެ ނޫން ގޮތެއް ނެތިގެން ރަސޫލާ ﷺ ގެ އަރިއަހަށް ދިޔައެވެ. އަދި ރަސޫލާ ﷺ ޙުކުމް ކުރެއްވީ ބޭރުފުށުން މުސްލިމަކަށް ހެދިގެން ހުރި މުނާފިޤު މީހާއާ ދެކޮޅަށް، ޔަހޫދީ މީހާއާ އެއްކޮޅަށެވެ. ރަސޫލާ ﷺ ގެ އަރިހުން ނުކުމެ މުނާފިޤު މީހާ އެކަލޭގެފާނުގެ ޙުކުމް ޤަބޫލުކުރަން ދެކޮޅު ހެދިއެވެ. އަދި ޔަހޫދީ މީހާއަށް ބުންޏެވެ. އަލުން ޢުމަރު ބްނު އަލްޚައްޠާބު رضي الله عنه ގެ އަރިއަހުން ޙުކުމެއް ހޯދަން ހިނގާށެވެ. ދެން އެ ދެމީހުން ޢުމަރު رضي الله عنه ގެ އަރިއަހަށް އައެވެ. އަދި ޔަހޫދީ މީހާ ދެންނެވިއެވެ. މީނާއާ އަހުރެންނާ ދެމެދު ހިނގި އަރައިރުމެއްގައި ޙުކުމަކަށް އެދި ތިމަންމެން މުޙައްމަދު ﷺ ގެ އަރިއަހަށް ދިއުމުން އެކަލޭފާނު ޙުކުމް ކުރެއްވީ މީނާ އަހުރެންނަށް އަހުރެންގެ ޙައްޤު ދޭންޖެހޭނެ ކަމުގައެވެ. އެކަމަކު މީނާ އެކަލޭގެފާނުގެ ޙުކުމާމެދު ހިތް ހަމަނުޖެހުނެވެ. ދެން މީނާ ކަލޭގެފާނަށް މައްސަލަ ހުށަހަޅަން ކަމަށް ބުނެ އައީއެވެ. އެހިނދު ޢުމަރު رضي الله عنه އެ މުނާފިޤު މީހާއަށް ވިދާޅުވިވެ. ޔަހޫދީ މީހާ އެދައްކަނީ ރަނގަޅު ވާހަކައެއް ހެއްޔެވެ؟ އޭނާ އާނއެކޭ ދެންނެވިއެވެ. އަދި އޭނާ ހީކުރީ އޭނާ ޢުމަރު رضي الله عنه ގެ ޙުކުމަށް ރުހޭތީ ޢުމަރު رضي الله عنه އޭނާއަށް ރަނގަޅަށް ކަންތައް ކޮށްދެއްވާނެ ކަމަށެވެ. ދެން ޢުމަރު رضي الله عنه ވިދާޅުވިއެވެ. އަހުރެން އެތެރެއަށް ވަދެފައި ނުކުންނަންދެން ކަލޭމެން މަޑުކުރާށެވެ. ދެން ޢުމަރު رضي الله عنه އެތެރެއަށް ވަދެވަޑައިގެން އެކަލޭގެފާނުގެ ކަނޑިކޮޅު ނަންގަވައި، އެކަލޭގެފާނުގެ ރިދާކޮޅުތެރޭގައި ފޮރުއްވައިގެން ނުކުމެވަޑައިގެން މުނާފިޤު މީހާގެ ކަނދުރާގައި ކަނޑިން ޖައްސަވައި އޭނާގެ ބޯ ކަނދުރާއިން ވަކިކުރެއްވިއެވެ. އަދި ވިދާޅުވިއެވެ. މާތް ﷲއާއި އެކަލާނގެ ރަސޫލާ ﷺ ގެ ޙުކުމަށް ނުރުހޭ މީހުންނާމެދު ތިމަންކަލޭގެފާނު ޙުކުމްކުރައްވަނީ މިހެންނެވެ. ދެން މިއާޔަތްތައް ބާވައިލެއްވިއެވެ. މިވާހަކަ ނިންމަވަމުން މާތް ﷲ ވަޙީކުރައްވަނީ'],["އަދި، އެއުރެންގެ އަތްތަކުން އިސްކުޅަ عمل ތަކެއްގެ ސަބަބުން އެއުރެންނަށް مصيبة އެއް ޖެހިއްޖިއްޔާ ކޮންފަދަތޯއެވެ؟ ދެން، އެއުރެން إحسان ތެރިވުމާއި، އެކުވެރިކުރުން މެނުވީ ތިމަންމެން قصد އެއް ނުކުރަމުއޭ ދަންނަވައި، اللَّه ގަންދީ ހުވާކުރަމުން ކަލޭގެފާނުންގެ އަރިހަށް އާދެއެވެ. (62)","މާތް ﷲ އެބައިމީހުންގެ ސިއްރު ބޭޒާރު ކުރައްވައި، އެބައިމީހުންގެ ޙާލު މުއުމިނުންނަށް ފާޅުކުރައްވައި، އެބައިމީހުންގެ ޖަރީމާއަށް އެބައިމީހުންނަށް އަދަބު ދެއްވައިފިނަމަ އެބައިމީހުންގެ ޙާލު ހުންނާނީ ކިހިނަކުން ހެއްޔެވެ؟ ދެން ކަލޭގެފާނު ފިޔަވައި އެހެން ފަރާތެއްގެ ޙުކުމަށް އެދި ދިއުމުން، ދެބަސްވެފައިވާ މީހުންގެ މެދުގައި ޞުލްޙަކުރުން ނޫން އެހެން ކަމެއް ނޭދެމުއޭ، އަދި ކަލޭގެފާނުގެ ޙުކުމްފުޅު ޤަބޫލުނުކުރަން ތިމަންމެން ގަސްތުނުކުރަމުއޭ އެބައިމީހުން ބުނެ ކަލޭގެފާނުގެ އަރިއަހުގައި އެބައިމީހުން ހުވައިކުރާނެއެވެ."],["އެއުރެންނަކީ، އެއުރެންގެ ހިތްތަކުގައިވާ ގޮތްތައް، اللَّه ދެނެވޮޑިގެންވާ މީހުންނެވެ. ފަހެ، (ކަލޭގެފާނު އެއުރެންނާ عقوبات ދެއްވުން ފިޔަވައި) ކަލޭގެފާނު ދުރުހެލިވެވަޑައި ގަންނަވާށެވެ! އަދި، އެއުރެންނަށް وعظ އާއި نصيحة އިއްވަވާށެވެ! އަދި، އެއުރެންގެ نفس ތަކާމެދު އަސަރުކުރާފަދަ بلاغة ތެރި ބަސްފުޅަކުން އެއުރެންނާ ވާހަކަފުޅު ދައްކަވާށެވެ! (63)","އެބައިމީހުންގެ ބަސް ދޮގުކުރައްވައި މާތް ﷲ ވަޙީކުރައްވަނީ މިފަދައިންނެވެ. މި އަބާއްޖަވެރި މުނާފިޤުން ހަދަނީ ދޮގެވެ. އެބައިމީހުންގެ ހިތްތަކުގައި ފޮރުވިފައިވާ މުނާފިޤުކަމާއި، މަކަރުވެރިކަން މާތް ﷲ ރަނގަޅަށް ދެނެވޮޑިގަންނަވައެވެ. އެހެންކަމުން، އޭ މުޙައްމަދު ﷺ އެވެ. އެބައިމީހުންނަށް އަދަބުދެއްވުން މަސްލަހަތަށްޓަކައި ކަލޭގެފާނު ދޫކޮށްލައްވާށެވެ. އަދި އެބައިމީހުންގެ ސިއްރު ބޭޒާރުނުކުރައްވާށެވެ. އެބައިމީހުން ބިރުވެރިކަމާއި، ވާނުވާ ނޭނގުމެއްގެ ތެރޭގައި ބޭތިއްބުމަށެވެ. އަދި ކަލޭފާނުގެ ދޫފުޅުން އެބައިމީހުންނަށް ނުރުހުން ފާޅުކުރައްވައި ނަސޭހަތްދެއްވާށެވެ. އަދި މުނާފިޤުކަމާއި، މަކަރުހެދުމާއި، ދޮގުހެދުމުން އެބައިމީހުން ދުރުކުރައްވާށެވެ. އަދި ކަލޭގެފާނާ އެބައިމީހުންނާ ދެމެދު އޮތް މައްސަލައިގައި ބަލާޣާތްތެރި، އަސަރުކުރުވަނިވި ބަސްކޮޅަކުން ކަލޭގެފާނު އެބައިމީހުންނަށް ނަސޭހަތް ދެއްވާށެވެ. އެއީ، އެބައިމީހުންގެ މަގުގައި ކުރިއަށް ދިއުން ހުއްޓުވައި، މުނާފިޤުކަމުން ދުރުކުރާ ކަމަކަށް ވެދާނެތީއެވެ."],["اللَّه ގެ إذن ފުޅާއެކު، ކިޔަމަންވުމަށްޓަކައި މެނުވީ، ތިމަންރަސްކަލާނގެ އެއްވެސް رسول އަކު ނުފޮނުއްވަމެވެ. އަދި، އެއުރެން އެއުރެންގެ އަމިއްލަ نفس ތަކަށް އަނިޔާވެރިވީހިނދު، ކަލޭގެފާނުގެ އަރިހަށް އެއުރެން އައިސް، ފާފަފުއްސެވުމަށް اللَّه ގެ حضرة އަށް ދަންނަވައި އެދުނުނަމަ، އަދި، رسول އާ އެއުރެންނަށް ފާފަފުއްސެވުމަށް އެދިވަޑައިގެން دعاء ކުރެއްވިނަމަ، ގިނަގިނައިން توبة قبول ކުރައްވާ رحيم ވަންތަ ކަލަކު ކަމުގައި އެއުރެން اللَّه ދެކޭނެކަން ކަށަވަރެވެ. (64)","މާތް ﷲގެ އިޒުނަފުޅާއެކު ކިޔަމަންވުމަށްޓަކައި މެނުވީ ތިމަންރަސްކަލާނގެ އެއްވެސް ރަސޫލަކު ނުފޮނުއްވަމެވެ. ފަހެ، އެ ރަސޫލަކަށް ކިޔަމަންވުމީ މާތް ﷲއަށް ކިޔަމަންވުމެވެ. އަދި އެ ރަސޫލަކަށް އުރެދުމީ މާތް ﷲއަށް އުރެދުމެވެ. މި މުނާފިޤުން އެބައިމީހުންގެ އަމިއްލަ ނަފުސުތަކަށް އަނިޔާވެރިވެ، ގަދަފަދަ ޢަޛާބަށް އެ ނަފުސުތައް ހުށަހެޅި ހިނދު، އޭ ރަސޫލާ ﷺއެވެ! އެބައިމީހުން ކަލޭގެފާނުގެ އަރިއަހަށް އައިސް، އެބައިމީހުން ކުޅަ ކަމުގެ މައްޗަށް ދެރަވެ، ތައުބާވެ، އެބައިމީހުންގެ ކުށް ޤަބޫލުކޮށް، އެބައިމީހުންގެ ފާފަތައް މާތް ﷲ ފުއްސަވައިދެއްވުން އެދި، ކަލޭގެފާނުގެ ވަސީލަތުން މާތް ﷲ ގެ ޙަޟްރަތުގައި އެބައިމީހުންނަށް މާފުކޮށްދެއްވުމަށް އެދި ދެންނެވުމުން ކަލޭގެފާނު އެބައިމީހުންގެ ފާފަފުއްސެވުން އެދި މާތް ﷲގެ ޙަޟްރަތުގައި ދެންނެވިނަމަ، މާތް ﷲގެ ރަޙްމަތްފުޅުގެ ތަނަވަސްކަމާ، އެކަލާނގެ އަޅުތަކުންނަށް އޯގާތެރިވެވޮޑިގަންނަވާ މިންވަރު އެބައިމީހުންނަށް އެނގުނީހެވެ. މާތް ﷲ وَاسْتَغْفَرْتَ لَهُمْ (ކަލޭގެފާނު އެބައިމީހުންގެ ފާފަފުއްސެވުމަށް އަދި ދެންނެވި ނަމަ) އޭ ވަޙީނުކުރައްވައި، ވާހަކައިގެ މިސްރާބު ބަދަލުކުރެއްވުމުގެ ގޮތުން ﴿وَاسْتَغْفَرَ لَهُمُ الرَّسُولُ﴾ (އަދި ރަސޫލާ rއެބައިމީހުންގެ ފާފަފުއްސެވުމަށް އެދި ދެންނެވި ނަމަ) އޭ ވަޙީކުރެއްވީ އެކަލޭގެފާނުގެ ދަރަޖަ މަތިކުރައްވައި، އެކަލޭގެފާނު ފާފަފުއްސެވުމަށް އެދި ދެންނެވުމުގެ މަތިވެރިކަން ހާމަކުރެއްވުމަށެވެ. އެއީ، އެކަލާނގެ ޙަޟްރަތުގައި އެކަލޭގެފާނުގެ ދަރަޖަ މަތިވެރިކަމަށްޓަކައެވެ. ފަހެ، ފާފަފުއްސަވާ ފަރާތަކީ ހަމައެކަނި މާތް ﷲ އެވެ."],["އެހެންނަކުން ނޫނެވެ! ފަހެ، ކަލޭގެފާނުގެ ވެރިރަސްކަލާނގެ ގަންދެއްވައި وحى ކުރައްވަމެވެ. އެއުރެންގެ މެދުގައި އުފެދިފައިވާ ދެކޮޅުވެރިކަމުގައި، ކަލޭގެފާނު حكم ވެރި ކޮށްފުމަށް ދާނދެން، އެއުރެން إيمان އެއް ނުވާނެތެވެ. އެހިނދު، ކަލޭގެފާނު ނިޔާކުރެއްވި ގޮތާމެދު އެއުރެންގެ ހިތްތަކުގައި، ދަތިކަމެއް ވާކަމުގައި އެއުރެން ނުދެކޭނެތެވެ. އަދި އެއުރެން (އެ ނިޔާއަށް) ފުރިހަމަވެގެންވާ ކިޔަމަންވުމަކުން ކިޔަމަންވާނެތެވެ. (65)",'"لا" އަކީ ހުވައި ގަދަކުރެއްވުމަށް ބޭނުންކުރައްވާފައިވާ އިތުރު އަކުރެކެވެ. އެބައިމީހުންގެ މެދުގައި އުފެދޭ ދެބަސްވުންތަކާއި އަރައިރުންތަކުގައި ކަލޭގެފާނުގެ ޙުކުމަށް އެދިގެން އައިސް، ކަލޭގެފާނުގެ ޙުކުމާމެދު ރުހިއްޖައުމަށް ދާންދެން އެބައިމީހުން ޙައްޤުގޮތުގައި އީމާންވާ ކަމުގައި ނުވެއެވެ. އަދި ކަލޭގެފާނު ކުރެއްވި ޙުކުމާމެދު އެބައިމީހުންގެ ހިތުގައި އެއްވެސް ބުރަކަމެއް އަދި ނުތަނަވަސްކަމެއް ނެތި، އެބައިމީހުން އެތެރެފުށާއި ބޭރުފުށުން، ފުރިހަމައަށް އެޙުކުމަށް ތަބަޢަވެއްޖައުމަށް ދާންދެނެވެ. އެހެނީ، މުސްލިމުންގެ ސިފައަކީ ބޯލަނބައި ކިޔަމަންގަތުން ކަމުގައި ވާތީއެވެ.'],["އަދި، ތިޔަބައިމީހުންގެ އަމިއްލަ نفس ތައް قتل ކުރާށޭ ނުވަތަ ތިޔަބައިމީހުންގެ ގޯތިގެދޮރުން ނުކުންނާށޭ އަންގަވައި، އެކަން އެއުރެންގެ މައްޗަށް ތިމަންރަސްކަލާނގެ فرض ކުރެއްވިނަމަ، އޭގެތެރެއިން މަދުބަޔަކު މެނުވީ އެކަންތަކެއް ނުކުޅައީހެވެ. އަދި، އެއުރެންނަށް އެކަމާމެދު وعظ އިއްވަވާ ކަންތައް އެއުރެން ކުޅަނަމަ، އެއުރެންނަށް ހެޔޮކަން މާބޮޑުވީހެވެ. އަދި، ثابت ވެ ތިބުމުގައި ގަދަފަދަކަން ބޮޑުވީސްމެއެވެ. (66)","އަދި ތިމަންރަސްކަލާނގެ ބަނީ އިސްރާއީލުގެ މީހުން ގެރިއަށް އަޅުކަން ކުރި ހިނދު ﴿اقْتُلُوا أَنفُسَكُمْ﴾ (ތިޔަބައިމީހުން އަމިއްލަ ނަފްސުތައް ޤަތުލުކުރާށެވެ.) އޭ އަމުރު ކުރެއްވި ފަދައިން، ނުވަތަ މިޞްރުން ނުކުތުމަށް އަންގަވަމުން ތިމަންރަސްކަލާނގެ އެބައިމީހުންނަށް ﴿اخْرُجُوا مِن دِيَارِكُم﴾ (ތިޔަބައިމީހުންގެ ގެދޮރުން ތިޔަބައިމީހުން ނުކުންނާށެވެ.) އޭ ވަޙީކުރެއްވި ފަދައިން އަންގަވައި މުނާފިޤުންގެ މައްޗަށް އެކަން ފަރުޟުކުރެއްވިނަމަ، އެބައިމީހުންގެ ތެރެއިން މަދު ބަޔަކު މެނުވީ އެކަމަށް އިޖާބަދީ އެ ތަކުލީފު ޤަބޫލުނުކުރީހެވެ. އެއީ އެބައިމީހުންގެ އީމާންކަން ބަލިކަށިކަމުންނެވެ. މަދު ބައެއްގެ މުރާދަކީ އެބައިމީހުންގެ ތެރެއިން އިޚްލާޞްތެރި މުއުމިނުންނެވެ. އަދި އެބައިމީހުން އަމުރަށް ކިޔަމަންގަނެ، ރަސޫލާ ﷺ އަށް ތަބަޢަވެ، އެތެރެފުށުންނާ ބޭރުފުށުން އެކަލޭގެފާނުގެ ޙުކުމަށް ބޯލެނބިނަމަ، ދުނިޔެއާއި އާޚިރަތުގައި އެބައިމީހުންނަށް މާ ހެޔޮކަން ބޮޑުވީހެވެ. އަދި މުނާފިޤުކަމާއި މަގުފުރެދުމުން ދުރުހެލިވެ، އީމާންކަން އިތުރަށް ވަރުގަދަވީހެވެ."],["އަދި، އެހެންވީނަމަ، ތިމަންރަސްކަލާނގެ حضرة ން އެއުރެންނަށް ބޮޑުވެގެންވާ ދަރުމައެއް ދެއްވީމުހެވެ. (67)","އެބައިމީހުން އީމާންވެ ކިޔަމަންތެރިވީނަމަ، މަތިވެރިވެގެންވާ އަޖުރު ކަމުގައިވާ ސުވަރުގެ ތިމަންރަސްކަލާނގެ އެބައިމީހުންނަށް ދެއްވީމުހެވެ."],["އަދި، ސީދާވެގެންވާ ތެދުމަގަކަށް އެއުރެންނަށް މަގު ދެއްކެވީމުހެވެ. (68)","އަދި ނިޢުމަތުގެ ސުވަރުގެ އަށް ވާޞިލުކޮށްދޭ ތެދުމަގަށް އެބައިމީހުންނަށް މަގުދެއްކެވީމުހެވެ."],["اللَّه އަށާއި، رسول އާއަށް ކިޔަމަންވާ މީހުން (ދަންނާށެވެ!) ފަހެ، އެއުރެންވަނީ، اللَّه އެބަޔެއްގެ މައްޗަށް نعمة ދެއްވި މީހުންކަމުގައިވާ ނަބިއްޔުންނާއި، صدّيق ންނާއި، شهيد ންނާއި، صالح ންނާ އެކުގައެވެ. އެބޭކަލުންނީ އެކުވެރިން ކަމުގައިވުމަށް ހާދަ ރަނގަޅު ބަޔެކެވެ. (69)",'މާތް ﷲ ގެ އަމުރަށް ކިޔަމަންވެ ރަސޫލާ ﷺ ގެ އަމުރަށް ބޯލަނބާ މީހުން ދަންނާށެވެ. ފަހެ މާތް ﷲގެ ނިޢުމަތް ދާއިމަށް ލިބެނިވި ސުވަރުގޭގައި، ހެޔޮލަފާ ނަބީބޭލުންނާއި، ނަބީބޭކަލުންގެ ނަބީކަން އެއްވެސް ޝައްކެއް ނެތި ޤަބޫލުކުޅަ ޠާހިރު ޞިއްދީޤުންނާއި، އެންމެ ހެޔޮ މީހުންކަމުގައިވާ ޝަހީދުންނާއި، މާތް ﷲގެ ޞާލިޙު އަޅުންނާއެކު އެބައިމީހުން ލައްވަވާނެއެވެ. މި އެކުގައިވުމުގެ ހެޔޮކަމާއެވެ. އެއީ ހާދަހާ ރަނގަޅު އަދި މާތް އެކުގައިވުމެކެވެ. ރަސޫލުﷲ ﷺ މިދުނިޔެއަށް އަލްވަދާޢު ކިއުއްވައި، ސުވަރުގެވަޑައިގަތުމުގެ ވަގުތު އެކަލޭގެފާނު އެއާޔަތެއް ދުޢާގެ ގޮތުގައި ބޭނުންކުރެއްވި އާޔަތަކީ މިއީއެވެ. عَنْ عَائِشَةَ ـ رضى الله عنها ـ قَالَتْ سَمِعْتُ رَسُولَ اللَّهِ صلى الله عليه وسلم يَقُولُ ‏"‏ مَا مِنْ نَبِيٍّ يَمْرَضُ إِلاَّ خُيِّرَ بَيْنَ الدُّنْيَا وَالآخِرَةِ ‏"‏‏.‏ وَكَانَ فِي شَكْوَاهُ الَّذِي قُبِضَ فِيهِ أَخَذَتْهُ بُحَّةٌ شَدِيدَةٌ فَسَمِعْتُهُ يَقُولُ ﴿مَعَ ٱلَّذِينَ أَنْعَمَ ٱللَّهُ عَلَيْهِم مِّنَ ٱلنَّبِيِّـۧنَ وَٱلصِّدِّيقِينَ وَٱلشُّهَدَآءِ وَٱلصَّـٰلِحِينَ ۚ﴾ ‏ فَعَلِمْتُ أَنَّهُ خُيِّر‏. (صحيح البخاري، كتاب التفسير) (ޢާއިޝާ رضي الله عنها ގެ އަރިއަހުން ރިވާވެގެންވެއެވެ. އެކަމަނާ ވިދާޅުވިއެވެ. ރަސޫލުﷲﷺ ޙަދީޘުކުރައްވަނިކޮށް ތިމަންކަމަނާ އަޑު އެއްސެވީމެވެ. "އާލާސްކަންފުޅާ އޮންނަވާއިރު، ދުނިޔެއާއި އާޚިރަތާ ދެތަނުންކުރެ ތަނެއް އިޚްތިޔާރުކުރެއްވުމަށް މާތް ﷲގެ ޙަޟްރަތުން ހުށަނެއެޅުއްވޭ އެއްވެސް ނަބީބޭކަލަކު ނުވެއެވެ." ދެން އެކަލޭގެފާނުގެ ފުރާނަފުޅު ހިއްޕެވުނު އާލާސްކަންފުޅުގައި އެކަލޭގެފާނުގެ އަޑުފުޅު ވަރަށް ބޮޑަށް ކުރަކިވިއެވެ. އަދި އެކަލޭގެފާނު ﴿مَعَ ٱلَّذِينَ أَنْعَمَ ٱللَّهُ عَلَيْهِم مِّنَ ٱلنَّبِيِّـۧنَ وَٱلصِّدِّيقِينَ وَٱلشُّهَدَآءِ وَٱلصَّـٰلِحِينَ ۚ﴾ ކިޔަވައިވިދާޅުވަނިކޮށް ތިމަންކަމަނާ އަޑު އެއްސެވީމެވެ. މާތް ﷲ އެކަލޭގެފާނަށް އިޚްތިޔާރު ކުރެއްވުމަށް ހުށަހެޅުއްވީކަން އެހިނދު ތިމަންކަމަނާއަށް އެނގިވަޑައިގަތެވެ.) (ޞަޙީޙުލް ބުޚާރީ، ޙަދީޘު: 4586)'],["އެ فضل ވަންތަކަން ވަނީ، اللَّه ގެ حضرة ންނެވެ. މޮޅަށް ދެނެވޮޑިގެންވާ ކަލަކު ކަމުގައި اللَّه ފުދެއެވެ. (70)","މިއީ ޢިއްޒަތްތެރިކަމާއި، މަތިވެރިވަންތަކަމުގެ ވެރި ރަސްކަލާނގެ ޙަޟްރަތުން އެކަލާނގެއަށް ކިޔަމަންވެ ބިރުވެތިވީ އަޅުންނަށް ދެއްވާ މަތިވެރިވެގެންވާ ދީލަތި ދެއްވުމެވެ. މިދީލަތިކަމާއި މާތްކަން ޙައްޤުވެގެންވާ މީހުން އެންމެ މޮޅަށް ދެނެވޮޑިގެންވާ ފަރާތެއްގެ ގޮތުގައި މާތް ﷲ ފުދިވޮޑިގެންވެއެވެ."],["އޭ إيمان ވެއްޖެ މީސްތަކުންނޭވެ! ތިޔަބައިމީހުން (عدوّ ންނާ ހަނގުރާމަ ކުރުމުގައި) ރައްކާތެރި ކަމުގައި ހިފާށެވެ! އަދި، ބައިބަޔަށް ތިޔަބައިމީހުން ހަނގުރާމަޔަށް ނުކުންނާށެވެ! ނުވަތަ، އެންމެން އެކުގައި ތިޔަބައިމީހުން ހަނގުރާމަޔަށް ނުކުންނާށެވެ! (71)","އޭ އީމާންވެއްޖެ މީސްތަކުންނޭވެ! ތިޔަބައިމީހުން ޢަދުއްވުންނާ ހަނގުރާމަކުރާއިރު ރައްކާތެރިކަމުގައި ހިފާށެވެ. ހޭލާ ތިބޭށެވެ. އަދި އެބައިމީހުންގެ ފަރާތުން އަތުވެދާނެ ކަމަކަށް ވިސްނައިގެން ތިބޭށެވެ. އަދި ހަތިޔާރާއެކު އެބައިމީހުންނާއި ހަނގުރާމައަށް ތައްޔާރުވެ، ބައިބަޔަށް ޖިހާދަށް ނުކުންނާށެވެ. ނުވަތަ ބޮޑު އެއް ލަޝްކަރެއްގައި އެއް ޖަމާޢަތެއްގެ ގޮތުގައި ނުކުންނާށެވެ."],["ހަމަކަށަވަރުން، ހަނގުރާމަޔަށް ނުކުތުމުގައި ފަސްޖެހި، އަދި އެހެން މީހުން ފަސްޖެހުމަށް ބާރުއަޅާ މީހަކު، ތިޔަބައިމީހުންގެ ތެރެއިން ވާކަން ކަށަވަރެވެ. ފަހެ، ތިޔަބައިމީހުންނަށް مصيبة އެއް ޖެހިއްޖެނަމަ، އެމީހަކު ބުނެތެވެ. ހަމަކަށަވަރުން، اللَّه ތިމަންނާޔަށްވަނީ نعمة ދެއްވާފައެވެ. އެހެނީ، ތިމަން އެއުރެންނާއެކު ހަނގުރާމަޔަށް حاضر ވީ މީހަކު ކަމުގައި ނުވަމެވެ. (72)",'ހިތުގައިވާ ބަލިމަޑުކަމެއްގެ ސަބަބުން ޖިހާދަށް ނުކުތުން ބުރަ ކަމަކަށްވެ އެކަމުން ފަހަތަށް ޖެހޭ ބަޔަކު ތިޔަބައިމީހުންގެ ތެރޭގައި ވެއެވެ. (އެއީ މުނާފިޤުންނެވެ.) ހަނގުރާމައިގައި ތިޔަބައިމީހުން ބަލިވެ، ތިޔަބައިމީހުންގެ ތެރެއިން ބަޔަކު ޤަތުލުވެއްޖެނަމަ އެމުނާފިޤުންގެ ތެރެއިން ބައެއް މީހުން ބުނާނެއެވެ. "އަހުރެން އެތަނުގައި ހަނގުރާމަކުރަން ނެތްކަމުގެ މައްޗަށް މާތް ﷲ އަށް ޙަމްދު ކުރަމެވެ. އެހެންވިނަމަ، އެބައިމީހުންނަށް ޖެހުނު މުޞީބާތް އަހުރެންނަށް ޖެހި، އެބައިމީހުން ޤަތުލުވީ ފަދައިން އަހުރެންވެސް ޤަތުލުވީހެވެ."'],["އަދި، اللَّه ގެ حضرة ން، ތިޔަބައިމީހުންނަށް فضل ވަންތަކަމެއް ލިބިއްޖެނަމަ، ހަމަކަށަވަރުން، އެމީހަކު ބުނާނެތެވެ. އޭ ސަހަރޯއެވެ! އެއުރެންނާ އެކުގައި ތިމަންވެސް ހަނގުރާމައިގައި ވީނަމަ ކިހާރަނގަޅުވީސް ހެއްޔެވެ؟ ފަހެ، އޭރުން ބޮޑުވެގެންވާ نصيب އަކުން ތިމަންނާއަށް نصيب ލިބޭނެއެވެ. (މިފަދައިން ބުނާއިރު) އެމީހަކާ ތިޔަބައިމީހުންނާ ދެމެދުގައި އެކުވެރިކަމެއް ރައްޓެހި ކަމެއްވެސް ނުވާ ކަހަލައެވެ. (73)",'އަދި ތިޔަބައިމީހުންނަށް ނަޞްރު ލިބި ޣަނީމާ މުދާ ލިބިއްޖެނަމަ އެމީހުންގެ ތެރެއިން ބަޔަކު އެބައިމީހުންނަށް ނުލިބި ދިޔަ ހެޔޮކަމާމެދު ދެރަވެ ހިތާމަކުރާ ޙާލު ބުނާނެއެވެ. "އަހުރެންނަށް އެބައިމީހުންނާ އެކު ހަނގުރާމަކުރަން ހުރެވުނު ނަމަ ކިހާ ރަނގަޅު ހެއްޔެވެ. އޭރުން ޣަނީމާގެ ތެރެއިން މަދު ނޫން އެއްޗެއް އަހުރެންނަށް ލިބުނީހެވެ." ﴿كَأَن لَّمْ تَكُن بَيْنَكُمْ وَبَيْنَهُ مَوَدَّةٌ﴾ މި ޖުމްލައަކީ އެބައިމީހުންގެ އީމާންކަމުގެ ބަލިކަށިކަން މުއުމިނުންގެ ސަމާލުކަމަށް ގެންނެވުމަށް ބޭނުންކުރައްވާފައިވާ އިއުތިރާޒީ ޖުމްލައެކެވެ. އެބައިމީހުންނަށް މުއުމިނުން ނޭނގޭ ކަހަލައެވެ. އަދި ދެބައިމީހުންގެ މެދުގައި އެއްވެސް ފެނިދެނިވުމެއް، ރަޙްމަތްތެރިކަމުގެ ގުޅުމެއް ނެތް ކަހަލައެވެ. އަދި އެބައިމީހުން މުއުމިނުންނާ އެކު ތިބެނީ މުއުމިނުންނަށް ނަޞްރުދިނުމަށް ނޫންކަމާ، ލިބިދާނެ ޣަނީމާއެއްގެ ދަހިވެތިކަމުގައި ކަން މުއުމިނުންނަށް އެންގެވުމަށް ވެސް މެއެވެ.'],["آخرة އަށް ދުނިޔޭގެ ދިރިއުޅުން ދޫކޮށްލާ މީހުން، اللَّه ގެ މަގުގައި ހަނގުރާމަކުރާ ހުށިކަމެވެ! اللَّه ގެ މަގުގައި ހަނގުރާމަކޮށް، قتل ވާމީހާ، ނުވަތަ دشمن ން ބަލިކުރާމީހާ (ދަންނާށެވެ!) ފަހެ، ތިމަންރަސްކަލާނގެ އެމީހަކަށް ބޮޑުވެގެންވާ ދަރުމައެއް ދެއްވާހުށީމެވެ. (74)","آخرة އަށް ދުނިޔޭގެ ދިރިއުޅުން ދޫކޮށްލާ މީހުން، اللَّه ގެ މަގުގައި ހަނގުރާމަކުރާ ހުށިކަމެވެ! اللَّه ގެ މަގުގައި ހަނގުރާމަކޮށް، قتل ވާމީހާ، ނުވަތަ دشمن ން ބަލިކުރާމީހާ (ދަންނާށެވެ!) ފަހެ، ތިމަންރަސްކަލާނގެ އެމީހަކަށް ބޮޑުވެގެންވާ ދަރުމައެއް ދެއްވާހުށީމެވެ. (74)"],["އަދި، اللَّه ގެ މަގުގައްޔާއި، އަދި ފިރިހެނުންނާއި، އަންހެނުންނާއި، ކުޑަކުދިންގެ ތެރެއިން، ނިކަމެތި ވެގެންވާ މީހުން ސަލާމަތްކުރުމުގެ މަގުގައި، ތިޔަބައިމީހުން ހަނގުރާމަ ނުކުރާންވީ ކީއްވެގެން ހެއްޔެވެ؟ އެއުރެންނަކީ، (މިފަދައިން) دعاء ކުރާ މީހުންނެވެ. އަޅަމެންގެ ވެރިރަސްކަލާކޮ! އެރަށުގެ أهل ވެރިން އަނިޔާވެރިވެގެންވާ މި ރަށުން އަޅަމެން ނެރުއްވައިފާނދޭވެ! އަދި، އިބަރަސްކަލާނގެ حضرة ން ވާގިވެރިޔަކު އަޅަމެންނަށް ލައްވައިފާނދޭވެ! އަދި، އިބަރަސްކަލާނގެ حضرة ން نصر ވެރިޔަކު އަޅަމެންނަށް ލައްވައިފާނދޭވެ! (75)","މާތް ﷲ ގެ މަގުގައި ހަނގުރާމަކުރުމުންނާއި، މައްކާގެ މުޝްރިކުން އެބައިމީހުންނަށް ހިޖުރަކުރެވޭނޭ މަގު ބަންދުކޮށް، ހައްޔަރުކޮށް، ގަދަފަދަ ޢަޛާބުގެ ވައްތަރުތަކުން އަނިޔާކުރަމުންދާ، އަދި އެ އަނިޔާވެރި އަހުލުވެރިންގެ ރަށުން ސަލާމަތް ކޮށްދެއްވުމަށް އެދި މާތް ﷲގެ ޙަޟްރަތުގައި ދަންނަވަމުންދާ، ތިޔަބައިމީހުންގެ ނިކަމެތި އަޚުން ސަލާމަތް ކުރުމަށްޓަކައި ހަނގުރާމައަށް ނުކުތުމުން ތިޔަބައިމީހުން ހުއްޓުވަނީ ކޮންކަމެއް ހެއްޔެވެ؟ އެ ނިކަމެތި މުއުމިނުންގެ ތެރޭގައި ތިބީ މުސްކުޅިންނާއި، އަންހެނުންނާއި، ކުޑަކުދީންނެވެ. ތަފްސީރު ޢިލްމުވެރިން އެއްބަސްވެވަޑައިގަންނަވާ ގޮތުގައި ﴿الْقَرْيَةِ الظَّالِمِ أَهْلُهَا﴾ (އެރަށެއްގެ އަހުލުވެރިން އަނިޔާވެރި ރަށް) އަކީ މައްކާ އެވެ. ކާފިރުކަމުގެ ވަޒަނެއްގެ ގޮތުގައްޔާއި، ކުފުރާއި ޝިރުކުގެ އެންމެ ބާރުގަދަ ބޮޑުންގެ މަރުކަޒެއްގެ ގޮތުގައި އޮތުމަށް ފަހު މާތް ﷲ ވަނީ އެރަށް މާތް ކުރައްވާފައެވެ. އަދި އެ ނިކަމެތި މުސްލިމުން ދުޢާގައި ދަންނަވައެވެ. އަޅަމެންގެ ކަންތައް ބަލަހައްޓައި، އަޅަމެންނަށް ޓަކައި އަޅަމެންގެ ދީން ރައްކާތެރިކޮށް، އަޅަމެންގެ ޢަދުއްވުންގެ މައްޗަށް އަޅަމެންނަށް ނަޞްރުދޭނޭ ބަޔަކު މުސްލިމުންގެ ތެރެއިން ލައްވާނދޭވެ! މާތް ﷲ ވަނީ އެބައިމީހުންގެ އިޚްލާޞްތެރި ދުޢާ އިޖާބަކުރައްވައި، ދަތިކަމުގެ ބަދަލުގައި ސަލާމަތުގެ މަގު އެބައިމީހުންނަށް ދައްކަވައި، އެންމެ މާތް އެންމެ ހެޔޮ ނަޞްރުވެރިއަކު އެބައިމީހުންނަށް ދެއްވާފައެވެ. އެއީ އެންމެ ފަހުގެ ރަސޫލާ މުޙައްމަދު ﷺ އެވެ. އެކަލޭގެފާނު ވަނީ މައްކާ ފަތަޙަކުރައްވައި އިއްޒަތްތެރިކަމާއި، ނަޞްރާއެކު އެރަށަށް ވެދެވަޑައިގެންފައެވެ."],["إيمان ވި މީހުން اللَّه ގެ މަގުގައި ހަނގުރާމަކުރެތެވެ. އަދި، كافر ވި މީހުން شيطان އާގެ މަގުގައި ހަނގުރާމަކުރެތެވެ. ފަހެ، ތިޔަބައިމީހުން شيطان އާގެ ވާގިވެރިންނާ ހަނގުރާމަކުރާށެވެ! ހަމަކަށަވަރުން، شيطان އާގެ ކެހިވެރިކަންވަނީ ނިކަމެތިވެގެންނެވެ. (76)","އީމާންކަމުގެ އަހުލުވެރީން ހަނގުރާމަކުރަނީ ﷲގެ ކަލިމަ މަތިވެރިކުރުމަށެވެ. ކާފިރުކަމާއި، ނުބައިކަމުގައި ޙައްދުފަހަނައަޅައި ދިއުމުގެ އަހުލުވެރިން ހަނގުރާމަކުރަނީ ޝައިޠާނާގެ މަގުގައެވެ. އޭ މުއުމިނުންނޭވެ! ފަހެ ތިޔަބައިމީހުން ކާފިރުކަމުގެ ބޮޑުންނާ ހަނގުރާމަކުރާށެވެ. ރަޙްމާނުވަންތަ ރަސްކަލާނގެ މަގުގައި ހަނގުރާމަކުރާ މީހާއާއި، ޝައިޠާނާގެ މަގުގައި ހަނގުރާމަކުރާ މީހާއާ، ދެމީހުންގެ ދެމެދުގައި ފަރަގު ހާދަހާ ވާ ބޮޑެވެ. މާތް ﷲ މުއުމިނުންނަށްޓަކައި ރާއްވަވާ ރޭއްވުމުގެ ކުރިމަތީގައި، ކާފިރުންނަށްޓަކައި ޝައިޠާނާ ރާވާ މަކަރުވެރި ރޭވުން ވަރަށް ބަލިކަށްޓެވެ."],["ތިޔަބައިމީހުންގެ އަތްތައް (ހަނގުރާމައިން) އެއްކިބާކުރާށޭ، އަދި، ތިޔަބައިމީހުން ނަމާދު قائم ކޮށް، زكاة ދީ، އުޅޭށޭ އަންގަވާފައިވާ މީހުން، ކަލޭގެފާނު ދެކެވަޑައި ނުގަންނަވަމުތޯއެވެ؟ ދެންފަހެ، ހަނގުރާމަކުރުން އެއުރެންގެ މައްޗަށް فرض ކުރެއްވި ހިނދު، އެހާރުން އޭގެތެރެއިން ބަޔަކު اللَّه އަށް ބިރުވެތިވާފަދައިން، ނުވަތަ، އެއަށްވުރެވެސް ގަދަ ބިރުވެތިވުމަކުން، މީސްތަކުންދެކެ ބިރުވެތިވެތެވެ. އަދި، އެއުރެން ބުނެތެވެ. އަޅަމެންގެ ވެރިރަސްކަލާކޯއެވެ! އިބަރަސްކަލާނގެ އަޅަމެންގެ މައްޗަށް ހަނގުރާމަކުރުން فرض ކުރެއްވީ ކީއްވެގެންތޯއެވެ؟ ކައިރި مدة އަކަށް އަޅަމެންނަށް ފަސްކޮށްދެއްވިނަމަ، ކޮންފަދަތޯއެވެ؟ ކަލޭގެފާނު ވިދާޅުވާށެވެ! ދުނިޔޭގެ އުފަލަކީ ކުޑަވަގުތުކޮޅެއްގެ ކަމެކެވެ. އަދި، تقوى ވެރިވި މީހަކަށް آخرة ހެޔޮކަން ބޮޑެވެ. އަދި، ތިޔަބައިމީހުންނަށް ކިތަންމެ ކުޑަމިންވަރަކުންވެސް ބޭއިންސާފެއް ނުކުރައްވާހުށްޓެވެ. (77)","މައްކާގައި ތިބެ މުޝްރިކުންނާއި ހަނގުރާމަކުރަން އެދުމުން، ތިޔަބައިމީހުން މުޝްރިކުންނާއި ހަނގުރާމަނުކޮށް މަޑުން ތިބެ، ﷲއަށް އަޅުކަން ކުރުމާއިގެން މަޝްޣޫލުވެ، ނަމާދު ޤާއިމުކޮށް ޒަކާތްދީ ރޫޙާނީ ތަރުބިއްޔަތު ލިބިގަނެ ނަފުސުތައް ތައްޔާރުކުރާށޭ އެބައިމީހުންނަށް ބުނެވުނު މީހުންނާމެދު ކަލޭގެފާނު ޙައިރާންވެ ވަޑައިނުގަންނަވަމު ހެއްޔެވެ؟ އެބައިމީހުންގެ މައްޗަށް ހަނގުރާމަ ފަރުޟު ކުރެއްވި ހިނދު އެބައިމީހުންގެ ތެރެއިން ބަޔަކު ﷲއަށް ބިރުވެތިވާ މިންވަރަށް ނުވަތަ އެއަށްވުރެ ވެސް ބޮޑަށް މަރަށް ބިރުގަނެ ފިނޑިވެގެންފިއެވެ. މާތް ﷲ، އެކަލާނގެ ކޯފާ އެބައިމީހުންގެ މައްޗަށް ފޮނުއްވައިފާނެތީ ބިރުގަންނަ ވަރަށް، މުޝްރިކުން އެބައިމީހުން ޤަތުލުކޮށްފާނެތީ އެބައިމީހުން ބިރުގަނެއެވެ. މިއީ އީމާންކަން ބަލިކަށި މުނާފިޤުންގެ ބައެކެވެ. މަރަށް ބިރުން ސިހިސިހި ތިބެ އެބައިމީހުން ބުންޏެވެ. އަޅަމެންގެ ވެރި ރަސްކަލާކޮ! އިބަރަސްކަލާނގެ އަޅަމެންގެ މައްޗަށް ހަނގުރާމަކުރުން ފަރުޟުކުރެއްވީ ކީއްވެތޯއެވެ؟ އަޅަމެންގެ އަޖަލު ޖެހި އަޅަމެން މަރުވަންދެން އިބަރަސްކަލާނގެ އަޅަމެންނަށް މުހުލަތު ދެއްވި ނަމައެވެ. އޭ މުޙައްމަދު ﷺ އެވެ! އެބައިމީހުންނަށް ވިދާޅުވާށެވެ. ދުނިޔޭގެ ނިޢުމަތަކީ ހަލާކުވެ ނެތި ހިނގައިދާނެ އެއްޗެކެވެ. އާޚިރަތުގެ ނިޢުމަތަކީ ދާއިމަށް ދެމިގެންވާ އެއްޗެކެވެ. މާތް ﷲ ޤިޔާމަތް ދުވަހު ތަޤްވާވެރިންނަށް ތައްޔާރުކުރައްވާފައިވާ ނިޢުމަތް ދުނިޔޭގައިވާ ހުރިހާ ނިޢުމަތަކަށް ވުރެ މަތިވެރިއެވެ. އަދި ތިޔަބައިމީހުން ކޮށްފައިވާ ޢަމަލުތަކަށް ލިބެންޖެހޭ ދަރުމައިން ކަދުރު އޮށުގެ މެދުގައިވާ ފަށުގެ މިންވަރަށް ވެސް އުނި ނުކުރެވޭނެއެވެ. ކުރިންވެސް ބަޔާންކުރެވުނު ފަދައިން މިއާޔަތް ބާވައިލެއްވީ ހިތުގައި މަރަށް ގަންނަ ބިރު ފޮރުވައިގެން ތިބެ، ހިތްވަރުގަދަކަން ފާޅުކުރަމުން ދިޔަ މުނާފިޤުންނާ ބެހޭގޮތުންނެވެ. މިއާޔަތުގައި އެވަނީ އެބައިމީހުން ވަންހަނާ ކުރި ކަންތަކާ އެބައިމީހުންގެ ނިޔަތް ބޭޒާރުކުރައްވާފައެވެ. މިއާޔަތުގައި ކެތްތެރި މުޖާހިދުން ކަމުގައިވާ، އީމާންކަން ފުރިހަމަ އަޞްޙާބުބޭކަލުން ނުހިމެނެއެވެ. އެކަން އަންނަނިވި އާޔަތުން ރަނގަޅަށް ސާފުވެއެވެ."],["އުސްވެގެންވާ ގަދަފަދަ ކިއްލާތަކެއްގެ ތެރޭގައި ތިޔަބައިމީހުން ތިބިކަމުގައިވިޔަސް، ތިޔަބައިމީހުން ތިބި ކޮންމެ ތަނަކުން މަރު، ތިޔަބައިމީހުން އަތުލާނެތެވެ. އެއުރެންނަށް ހެޔޮގޮތެއް މެދުވެރިވެއްޖެނަމަ، މިއީ، اللَّه ގެ حضرة ން އައިކަމެކޭ އެއުރެން ބުނެތެވެ. އަދި، އެއުރެންނަށް ދެރަގޮތެއް މެދުވެރިވެއްޖެނަމަ، މިއީ، ކަލޭގެފާނުންގެ ފަރާތުން އައިކަމެކޭ އެއުރެން ބުނެތެވެ. ކަލޭގެފާނު ވިދާޅުވާށެވެ! ކޮންމެކަމަކީވެސް، اللَّه ގެ حضرة ން އަންނަ ކަމެކެވެ. ފަހެ، މިބައިމީހުންނަށް އެއްވެސް ވާހަކައެއް ވިސްނޭން ގާތްވެސްނުވެ އެތިބީ ކީއްވެފައި ބާވައެވެ؟ (78)","ގަދަފަދައަށް ބިނާކުރެވިފައިވާ ކިއްލާތަކުގައި ތިޔަބައިމީހުން ތިބި ކަމުގައި ވިޔަސް، ބިމުގައި ތިޔަބައިމީހުން ތިބި ކޮންމެ ތަނަކުން ތިޔަބައިމީހުންނާ ހަމައަށް މަރު އަންނާނެއެވެ. އެ މުނާފިޤުންނަށް ނަޞްރެއް ނުވަތަ ޣަނީމާއެއް ފަދަ ހެޔޮކަމެއް ލިބިއްޖެނަމަ އެބައިމީހުން ބުނެއެވެ. މިއީ އަހަރުމެންނަށް މާތްކޮށް ހިތްތެވުމުގެ ގޮތުން މާތް ﷲ އަހަރުމެންނަށް ދެއްވި އެއްޗެކެވެ. އަދި އެބައިމީހުންނަށް ހަނގުރާމައިގައި ބަލިވުން ނުވަތަ ބަނޑުހައިހޫނުކަން ފަދަ ދެރަކަމެއް މެދުވެރިވެއްޖެ ނަމަ އެބައިމީހުން ބުނެއެވެ. މިއީ މުޙައްމަދު ﷺގެ ސުންޕާކަމުން ދިމާވި ކަމެކެވެ. ކަލޭގެފާނު އެ މުނާފިޤުންނަށް ވިދާޅުވާށެވެ. ހެޔޮކަންކަމާއި، ނުބައިކަންކަން އަދި ނިޢުމަތާއި، މުޞީބާތާ މިހުރިހާ ކަންކަމަކީ މާތް ﷲ ގެ ޙަޟްރަތުން، އެކަލާނގެ ޙިކްމަތްތެރިކަމާ ރޭވުންތެރިކަމާއި ގުޅިގެން އަންނަ ކަންކަމެވެ. ފައިދާ ދެއްވާ އަދި ގެއްލުން ދެއްވާ ފަރާތަކީވެސް ހަމަ އެކަލާނގެއެވެ. އެ މުނާފިޤުންނަށް އެތިބީ ކިހިނެއް ވެފައި ހެއްޔެވެ؟ އެބައިމީހުންނާ ދެކެވޭ ވާހަކަ އެބައިމީހުންނަށް ނޭނގޭ ކަހަލައެވެ. މިއީ އެބައިމީހުންގެ ދެނެގަތުމާ، ވިސްނުމުގެ ބަލިކަށިކަމަށް އިޝާރާތްކުރައްވައި ވަޙީކުރައްވާފައިވާ ބަސްފުޅެކެވެ. ދެން، މާތް ﷲ މިވަނީ އީމާންކަމުގެ މައްސަލައިގެ ޙަޤީޤަތް ބަޔާންކުރައްވާފައެވެ."],["ތިބާޔަށް ލިބިއްޖެ ހެޔޮކަމަކީ، ފަހެ، اللَّه ގެ حضرة ން އައިކަމެކެވެ. އަދި، ތިބާޔަށް ލިބިއްޖެ ދެރަކަމަކީ، ފަހެ، ތިބާގެ އަމިއްލަ نفس ގެ ފަރާތުން އައިކަމެކެވެ. ތިމަންރަސްކަލާނގެ ކަލޭގެފާނު މީސްތަކުންގެ ގާތަށް ފޮނުއްވާފައިވަނީ، رسول އަކު ކަމުގައެވެ. ހެކިވެރިޔަކު ކަމުގައި اللَّه ފުދެއެވެ. (79)","މިއާޔަތުގައި މުޚާޠަބުކުރައްވާފައި މިވަނީ ކޮންމެ އިންސާނަކަށެވެ. އަދި އަޑުއަހާ ކޮންމެ މީހަކަށެވެ. މާނައީ އޭ އިންސާނާއެވެ! ތިބާއަށް ލިބުނު ކޮންމެ ހެޔޮކަމަކާއި އިޙްސާންތެރިކަމެއް އެއީ މާތް ﷲގެ ފަޟްލުވަންތަކަމާއި، ދީލަތިވަންތަކަމުން އެކަލާނގެ ތިބާއަށް ދެއްވި ކަމެކެވެ. އަދި ތިބާއަށް ކުރިމަތިވި ކޮންމެ މުޞީބާތަކާއި އިމްތިޙާނެއް އެއީ، ހަމަ ތިބާގެ އަތުން ތިބާ ފާފަތަކަށް އަރައިގަނެ، ނުކިޔަމަންތެރިވުމުގެ ސަބަބުން ތިބާއަށް ކުރިމަތިވި ކަމެކެވެ. މާތް ﷲ ގެ މި ވަޙީބަސްފުޅުގައި ވާ ފަދައިންނެވެ. ﴿وَمَآ أَصَـٰبَكُم مِّن مُّصِيبَةٍ فَبِمَا كَسَبَتْ أَيْدِيكُمْ وَيَعْفُوا۟ عَن كَثِيرٍ﴾ (ތިޔަބައިމީހުންނަށް ކުރިމަތިވާ ހުރިހާ މުޞީބާތެއް ކުރިމަތިވަނީ ތިޔަބައިމީހުން އަތްތަކުން ތިޔަބައިމީހުން ހޯދައިގަތް ކަންކަމުގެ ސަބަބުންނެވެ. އަދި އެކަލާނގެ ގިނަ ފާފަތައް ފުއްސަވައިދެއްވައެވެ.) ދެން ރަސޫލާ ﷺގެ މަތިވެރި ދަރަޖަ ބަޔާންކުރައްވަމުން މާތް ﷲ ވަޙީކުރައްވަނީ ﴿وَأَرْسَلْنَاكَ لِلنَّاسِ رَسُولًا ۚ وَكَفَىٰ بِاللَّهِ شَهِيدًا﴾ ތިމަންރަސްކަލާނގެ ކަލޭގެފާނު ފޮނުއްވީ އެންމެންގެ ގާތަށެވެ. މުޅި އިންސާނިއްޔަތަށެވެ. އިސްލާމްދީނުގެ ޙުކުމްތައް އެބައިމީހުންނަށް އުނގަންނަވައިދެއްވައި، އަމާންކަމާއި ސަލާމަތްތެރިކަމުގެ ގޮވަތި ކަމުގައިވާ ސުވަރުގެއަށް އެބައިމީހުންނަށް ގޮވައިލެއްވުމަށެވެ. ކަލޭގެފާނުގެ ނަބީކަމާއި ރަސޫލުކަމުގެ ތެދުކަމުގެ މައްޗަށް މާތް ﷲ ހެކިވެވޮޑިގަތުން ކަލޭގެފާނަށް ފުދެއެވެ."],["رسول އާއަށް ކިޔަމަންވާ މީހާ، ފަހެ، ހަމަކަށަވަރުން اللَّه އަށް ކިޔަމަންވެއްޖެއެވެ. އަދި، ފުރަގަސް ދީފި މީހާ (ދަންނާށެވެ!) ފަހެ، އެއުރެންގެ ކަންތައްތައް ބަލަހައްޓަވަން ހުންނެވި ބޭކަލަކު ކަމުގައި ތިމަންރަސްކަލާނގެ ކަލޭގެފާނު ނުފޮނުއްވަމެވެ. (80)","ރަސޫލާ ﷺ އަށް ކިޔަމަންވެއްޖެ މީހާ މާތް ﷲއަށް ކިޔަމަންވެއްޖެއެވެ، އެކަލޭގެފާނަކީ މާތް ﷲ ގެ އަމުރާއި ނަހީ މީސްތަކުންނާއި ހަމައަށް ފޯރުކޮށްދެއްވާ ބޭފުޅަކަށް ވާތީއެވެ. އެހެންކަމުން އެކަލޭގެފާނަށް ކިޔަމަންވުމަކީ މާތް ﷲއަށް ކިޔަމަންވުމެވެ. އެކަލޭގެފާނު ރަސޫލުކަމާއިގެން ފޮނުއްވީ އެކަލާނގެއެވެ. ރަސޫލާ ﷺ އަށް ކިޔަމަންވުމަށް ދެކޮޅު ހެދި މީހާ ދަންނާށެވެ. ފަހެ، އެބައިމީހުންގެ ޢަމަލުތައް ބެލެހެއްޓެވުމަށާއި، އެޢަމަލުތަކަށް ޖަޒާދެއްވުމަށް ތިމަންރަސްކަލާނގެ ކަލޭގެފާނު ނުފޮނުއްވަމެވެ. ކަލޭގެފާނަށް އޮތީ ﷲގެ ދީން ފޯރުކޮށް ދެއްވުމެވެ. ޙިސާބު ބެއްލެވުން އޮތީ ތިމަންރަސްކަލާނގެ ޙަޟްރަތަށެވެ."],["އެއުރެން ބުނެތެވެ. ތިމަންމެން ކިޔަމަންވަމުއެވެ. ފަހެ، އެއުރެން ކަލޭގެފާނުގެ އަރިހުން ނުކުމެއްޖެނަމަ، އޭގެތެރެއިން ބަޔަކު ކަލޭގެފާނު ވިދާޅުވާގޮތް ނޫންގޮތަކަށް ރާވައެވެ. އެއުރެން ރާވާގޮތް اللَّه ލިޔުއްވަތެވެ. ފަހެ، ކަލޭގެފާނު އެއުރެންނާ ދުރުހެލިވެ ވަޑައިގަންނަވާށެވެ! އަދި، اللَّه އަށް وكيل ކުރައްވާށެވެ! وكيل އަކު ކަމުގައި اللَّه ފުދެއެވެ. (81)","މި އާޔަތްތަކުގައި އަދިވެސް މިއަންނަނީ މުނާފިޤުންގެ ވާހަކައެވެ. މި އާޔަތްތަކުގައި މިވަނީ އެބައިމީހުން ބޭޒާރުކުރައްވައި، އެބައިމީހުންގެ ނަފްސުތަކުގައި ފޮރުވިފައިވާ ސިއްރުތައް ހާމަކުރައްވާފައެވެ. މާނައީ: މުނާފިޤުން ބުނެއެވެ. އޭ މުޙައްމަދު ﷺ އެވެ. ކަލޭގެފާނުގެ އަމުރުފުޅަށް ކިޔަމަންވަމުއެވެ. އަޑުއަހައި ކިޔަމަންވެއްޖައީމޭ މީހަކު ބުނާ ފަދައިންނެވެ. އެކަމަކު، ކަލޭގެފާނުގެ މަޖިލީހުން ނިކުތުމަށް ފަހު އޭގެ ތެރެއިން ބަޔަކު (މުނާފިޤުންގެ ބޮޑުން) ކަލޭގެފާނު އެންގެވި ގޮތާ ޚިލާފަށް ރާވައެވެ. އެއީ، ކަލޭގެފާނުގެ އަމުރުފުޅާ ޚިލާފުވާން އެމީހުން ޢަޒުމްކަނޑައެޅުމެވެ. އެހިސާބުން ޢަމަލުގެ ފަތް ލިޔުއްވާ މަލާއިކަތުންނަށް، އެބައިމީހުންގެ ފަތުގައި އެކަން ލިޔުއްވުމަށް އަމުރުކުރައްވައެވެ. އެ ކަމަށް އެބައިމީހުންނަށް ޖަޒާދެއްވުމަށެވެ. އެބައީމީހުންގެ ޖަރީމާތަކަށް ކަލޭގެފާނު އެބައިމީހުންނަށް އަދަބުނުދެއްވާށެވެ. އަދި މާތް ﷲއަށް އެކަން ދޫކޮށްލައްވާށެވެ. އެކަލާނގެ އެބައިމީހުންގެ ކިބައިން ބަދަލުހިއްޕަވާނެއެވެ. މާތް ﷲ އަށް ވަކީލުކުރާ މީހަކަށް މަދަދުވެރިއަކަށް އަދި އެހީތެރިއަކަށް އެކަލާނގެ ފުދެއެވެ."],["ފަހެ، قرآن އާމެދު އެއުރެން ވިސްނައި ފިކުރު ނުކުރަނީހެއްޔެވެ؟ އެ قرآن އަކީ، اللَّه ނޫން އެހެން ފަރާތަކުން އައި އެއްޗެއް ކަމުގައިވީނަމަ، ގިނަވެގެންވާ ތަފާތުތައް އެއިން އެއުރެންނަށް ފެނުނީހެވެ. (82)","މުޢުޖިޒާތެއް ކަމުގައިވާ މިފޮތް، ޤުރްއާނުގައިވާ ޙިކްމަތްތެރި ޝަރީޢަތާއި، އަލިގަދަ ނޫރު ދުށުމަށް އެބައިމީހުން މިފޮތް ބަލައި ފިކުރުނުކުރަނީ ހެއްޔެވެ؟ އެހެނީ މިފޮތުގެ އާޔަތްތަކަށް ވިސްނައި ފިކުރުކުރުމުން މިފޮތުގެ ޙުއްޖަތް ފާޅުވެއެވެ. އަދި މިފޮތުގެ ނޫރު ވިދައެވެ. އަދި (އެބައިމީހުން ދަޢުވާކުރާ ފަދައިން) މާތް ﷲ ގެ ޙަޟްރަތުން ނޫން އެހެން ފަރާތަކުން އައި ފޮތެއްނަމަ، މިފޮތުގެ ޙުކުމްތަކާއި، ލަފުޒުތަކާއި، މާނަތަކުގެ މެދުގައި ވާ ދެކޮޅުނުޖެހުމާއި އަރައިރުން ކަލޭގެފާނަށް ފެނިވަޑައިގަތީހެވެ. އޭރުން މިފޮތުގެ އެއްބައި ބުއްދި ޤަބޫލުކުރާ އެއްޗަކަށް ވާއިރު އަނެއްބައި ވާނީ ބުއްދި ޤަބޫލުނުކުރާ އެއްޗަކަށެވެ. އެކަމަކު މިފޮތް ވަނީ މިކަމުން ޠާހިރުވެގެންނެވެ. އަދި މިއީ މިފޮތަކީ މާތް ﷲގެ ޙަޟްރަތުން ބާވައިލެއްވުނު ފޮތެއް ކަމުގެ ދަލީލެކެވެ."],["މުޢުޖިޒާތެއް ކަމުގައިވާ މިފޮތް، ޤުރްއާނުގައިވާ ޙިކްމަތްތެރި ޝަރީޢަތާއި، އަލިގަދަ ނޫރު ދުށުމަށް އެބައިމީހުން މިފޮތް ބަލައި ފިކުރުނުކުރަނީ ހެއްޔެވެ؟ އެހެނީ މިފޮތުގެ އާޔަތްތަކަށް ވިސްނައި ފިކުރުކުރުމުން މިފޮތުގެ ޙުއްޖަތް ފާޅުވެއެވެ. އަދި މިފޮތުގެ ނޫރު ވިދައެވެ. އަދި (އެބައިމީހުން ދަޢުވާކުރާ ފަދައިން) މާތް ﷲ ގެ ޙަޟްރަތުން ނޫން އެހެން ފަރާތަކުން އައި ފޮތެއްނަމަ، މިފޮތުގެ ޙުކުމްތަކާއި، ލަފުޒުތަކާއި، މާނަތަކުގެ މެދުގައި ވާ ދެކޮޅުނުޖެހުމާއި އަރައިރުން ކަލޭގެފާނަށް ފެނިވަޑައިގަތީހެވެ. އޭރުން މިފޮތުގެ އެއްބައި ބުއްދި ޤަބޫލުކުރާ އެއްޗަކަށް ވާއިރު އަނެއްބައި ވާނީ ބުއްދި ޤަބޫލުނުކުރާ އެއްޗަކަށެވެ. އެކަމަކު މިފޮތް ވަނީ މިކަމުން ޠާހިރުވެގެންނެވެ. އަދި މިއީ މިފޮތަކީ މާތް ﷲގެ ޙަޟްރަތުން ބާވައިލެއްވުނު ފޮތެއް ކަމުގެ ދަލީލެކެވެ.",'އީމާންކަން ބަލިކަށި މުނާފިޤުންނަށް، މުއުމިނުންނަށް ނަޞްރު ލިބި ޣަނީމާ މުދާ ލިބިއްޖެކަމުގެ، ނުވަތަ މުޞީބާތެއް ކުރިމަތިވެ ބަލިވެއްޖެ ކަމުގެ ޚަބަރެއް ލިބުނަސް، އެކަމުގެ ތެދު ދޮގު ބެލުމެއް ނެތި އެބައިމީހުން އެ ޚަބަރެއް ފަތުރައެވެ. މިކަމުގެ ސަބަބުން މުޖާހިދުންނަށް ގެއްލުންތަކެއް ކުރިމަތިވެދާނެއެވެ. އެއީ، މިފަދައިން ޢަމަލުކުރުމުން ނަޞްރު ލިބުނުކަން ނުވަތަ ބަލިވީކަން ޔަޤީން ނުވަނީސް ހަނގުރާމައިގެ ސިއްރު ބޭޒާރުވެދާނެތީއެވެ. މިފަދަ ޚަބަރު ފެތުރުމުގެ ކުރިން މުނާފިޤުން ރަސޫލާ ﷺއާއި، އަޞްޙާބޭކަލުންގެ ތެރެއިން އިސްބޭފުޅުންނަށް އެޚަބަރެއް ރައްދުކުރިނަމަ، އޭގެތެރެއިން އެފަދަ ކަންކަން ހޯއްދަވައި ބައްލަވާ ބޭފުޅުންނަށް އެކަމުގެ ޙަޤީޤަތް އެނގިވަޑައިގަތީހެވެ. އަދި ހަނގުރާމައިގެ ސިއްރު އެންމެންގެ މެދުގައި ނުފެތުރި ސިއްރެއްގެ ގޮތުގައި އޮތީހެވެ. މިއާޔަތުގައި މިވަނީ އިވޭ ކޮންމެ ޚަބަރެއް އޭގެ ތެދު ދޮގު ނުބަލާ ފަތުރާ މީހުން އެކުރަނީ ޤަބޫލުކުރެވޭ ކަމެއް ނޫންކަން ބަޔާންކުރައްވާފައެވެ. ޙަދީޘުގައި މިފަދައިން އައިސްފައި ވެއެވެ. عن حفص بن عاصم قال قال رسول الله صلى الله عليه وسلم: "كَفَي بِالمَرْأِ كَذِبًا أَن يُحَدِّثَ بِكُلِّ مَا سَمِعَ" (صحيح مسلم، المقدمة، باب النهي عن الحديث بكل ما سمع) (ޙަފްޞު ބިން ޢާޞިމްގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ރަސޫލުﷲ ﷺ ޙަދީޘުކުރެއްވިއެވެ. (އިވޭ ކޮންމެ ކަމެއްގެ ވާހަކަ ދެއްކުން މީހާއަށް ދޮގުކަމުގައި ފުދެއެވެ.) (ޞަޙީޙު މުސްލިމް، ޙަދީޘު:5) ތިޔަބައިމީހުންގެ ތެރެއަށް ރަސޫލާ ﷺ ފޮނުއްވައި މާތް ﷲ ފަޟްލުވަންތަވެވޮޑިނުގަންނަވާނަމަ، އަދި ތިޔަބައިމީހުންނަށް ތެދުމަގަށް މަގުދެއްކުމަށް ތިޔަބައިމީހުންގެ މައްޗަށް ޤުރްއާން ބާވައިލައްވައި ތިޔަބައިމީހުންގެ މައްޗަށް ރަޙްމަތް ނުލައްވާނަމަ، ތިޔަބައިމީހުންގެ ތެރެއިން ހިދާޔަތުގެ ނޫރުން އަލިވެފައިވާ ސިކުނޑިތަކުގެ، އަދި އީމާންކަމުގެ އަސަރު ފުރިހަމައަށް ފޯރާފައިވާ ހިތްތަކުގެ ވެރި މަދު ބަޔަކު ފިޔަވައި، ފާޙިޝް ކަންކަމަށް އަރައިގަތުމަށާއި، މަގުފުރެދުމުގައި ކުރިއަށް ދިއުމަށް ގޮވާލާ ޝައިޠާނާއަށް ތަބަޢަވެއްޖައީހެވެ.'],["ފަހެ، اللَّه ގެ މަގުގައި ކަލޭގެފާނު ހަނގުރާމަ ކުރައްވާށެވެ! ކަލޭގެފާނުންގެ އަމިއްލަ نفس އަށް މެނުވީ ކަލޭގެފާނަކަށް تكليف އެއް ނުޖައްސަވާހުށްޓެވެ. އަދި، (ހަނގުރާމަކުރުމުގެ މައްޗަށް) مؤمن ންނަށް ކަލޭގެފާނު ހިތްވަރު ދެއްވާށެވެ! كافر ވި މީހުންގެ ބާރު، اللَّه ނެތިކުރެއްވުން ގާތެވެ. އަދި، ބާރުވެރިކަމުގެ ގޮތުން اللَّه ގަދަފަދަ ވަންތަކަން ބޮޑެވެ. އަދި، عذاب ދެއްވުމުގައިވެސް ގަދަފަދަވަންތަކަން ބޮޑުމެއެވެ. (84)","ދެން މާތް ﷲ ވަނީ ރަސޫލާ ﷺއާ އެކީ އެއްވެސް މީހަކު ނުނުކުމެ އެކަލޭގެފާނު ގިނަކަންޏާ ނުކުމެވަޑައިގަންނަވަން ޖެހިވަޑައިގަތަސް ޖިހާދު ކުރެއްވުމަށް ނުކުންނެވުމަށް ރަސޫލާ ﷺ އަށް ގޮވައިލައްވާފައެވެ. މާނައީ: އޭ މުޙައްމަދު ﷺ އެވެ. ކަލޭގެފާނާއެކު ޖިހާދަށް އެއްވެސް މީހަކު ނުނުކުމެ، ކަލޭގެފާނު ގިނަކަންޏާ ހުންނެވިނަމަވެސް، ﷲ ގެ ދީން މަތިވެރިކުރެއްވުމަށް ކަލޭގެފާނު ހަނގުރާމަ ކުރައްވާށެވެ. އެހެނީ، ކަލޭގެފާނަށް ނަޞްރު ދެއްވާނެކަމަށް މާތް ﷲ ވަނީ ވަޢުދުވެވޮޑިގެންފައެވެ. މުނާފިޤުން ޖިހާދަށް ނުނުކުމެ ފަހަތަށް ޖެހުނަސް ކަލޭގެފާނު އެކަމާ އަޅާނުލައްވާށެވެ. އަދި ﷲގެ ޢަދުއްވުންނާ ހަނގުރާމަކުރުމަށް މުއުމިނުންނަށް ހިތްވަރުދެއްވާށެވެ. މާތް ﷲ އެބައިމީހުންގެ މަކަރުވެރި ރޭވުން އެބައިމީހުންނަށް އަނބުރާ ރައްދުކުރައްވައި، އެބައިމީހުންގެ ނުބައިކަމުން އިސްލާމްދީނާ މުސްލިމުން ސަލާމަތް ކުރައްވާނެއެވެ، މާތް ﷲ އަކީ އެ ނުބައި ފާޖިރުންނަށް ވުރެ ހުރިހާ ގޮތަކުންވެސް ބާރުވެރި ކުޅަދުންވަންތަ ރަސްކަލާނގެއެވެ. އަދި އެކަލާނގެ ޢަޛާބު މާ ގަދަފަދަ ވެގެންވެއެވެ. މާނައީ: އެބައިމީހުންނާ ހަނގުރާމަކުރުމުން ތިޔަބައިމީހުންނަށް ލިބޭ ވޭނާއި އަނިޔާއަށް ވުރެ އެކަލާނގެ ޢަޛާބު މާ ގަދަފަދަ ވެގެންވެއެވެ. މިތަނުގައި عَسَى އައިސްފައިވަނީ ކަނޑައެޅިގެން އެކަންވާނެ ކަމުގެ މާނައިގައެވެ. އެހެނީ، މާތް ﷲ ކަމަކަށް ބަޔަކު ދަހިވެތިކުރައްވައިފިއްޔާ އެކަލާނގެ އެކަމެއް ފުރިހަމަކޮށް ދެއްވާނެއެވެ."],["ހެޔޮ شفاعة އަކުން شفاعة ތެރިވާ މީހާޔަށް އޭގެ (ދަރުމައިން) ބައެއްވެއެވެ. އަދި، ނުބައި شفاعة އަކުން شفاعة ތެރިވާ މީހާޔަށް އޭގެ (ފާފައިން) ބައެއްވެއެވެ. ކޮންމެ ކަމެއްގެ މައްޗަށް ކުޅަދުންވަންތަ ކަލަކު ކަމުގައި اللَّه ވޮޑިގެންވެއެވެ. (85)","ނިކަމެތި މީހަކަށް އޭނާގެ ޙައްޤު ހޯދައި ދިނުން ނުވަތަ އޭނާ އަށް ލިބޭން އޮތް ގެއްލުމަކުން އޭނާ ސަލާމަތްކޮށްދިނުން ފަދަ ރަނގަޅު ކަމެއްގައި ޝަފާޢަތްތެރި ވާ މީހާއަށް އެ ކަމުން ހެޔޮ ޖަޒާ ލިބޭނެއެވެ. އަދި ވައްކަން ކުރާ މީހާ ނުވަތަ ޤާތިލުގެ މައްޗަށް ޙައްދު ޤާއިމު ނުކުރުން ކަހަލަ މާތް ﷲ ކަނޑައަޅުއްވާފައިވާ ޙައްދުތަކުގެ ތެރެއިން ޙައްދެއް ތަންފީޒުކުރުން ހުއްޓުވުން ފަދަ ނުބައި ކަމެއްގައި ޝަފާޢަތް ތެރިވާ މީހާއަށް އެކަމުން ފާފަ ލިބޭނެއެވެ. އެއީ، އެކަމުގައި މާތް ﷲ ޙަރާމްކުރައްވާފައިވާ ކަންކަމަށް އަރައިގަތުމަށް ނުބައިމީހުންނަށް އެހީވުން ހިމެނޭތީއެވެ. އަދި މިކަމުގެ ސަބަބުން މުޖްތަމަޢަށް ވާ ގެއްލުން ނުހަނު ބޮޑެވެ. އަދި މާތް ﷲއީ ހުރިހާ ކަމަކަށް ކުޅަދުންވަންތަ ރަސްކަލާނގެއެވެ. ހެޔޮކަން ކުޅަ މީހާއަށް އެކަމުގެ ހެޔޮ ޖަޒާ އަދި ނުބައި ކަން ކުޅަ މީހާއަށް އެކަމުން ލިބެން ޖެހޭ އަދަބު މާތް ﷲ ދެއްވާނެއެވެ."],["ތިޔަބައިމީހުންނަށް އެއްވެސްކަހަލަ سلام އަކުން سلام ކޮށްފިނަމަ، އެއަށްވުރެ ރިވެތި سلام އަކުން ތިޔަބައިމީހުން سلام ކުރާށެވެ! ނުވަތަ އެ سلام ރައްދުކުރާށެވެ! ހަމަކަށަވަރުން، ކޮންމެ ކަމެއްގެ حساب ބައްލަވާ ކަލަކު ކަމުގައި اللَّه ވޮޑިގެންވެއެވެ. (86)","މީހަކު ތިޔަބައިމީހުންނަށް ސަލާމް ގޮވައިފިނަމަ، އެއަށް ވުރެ އިތުރަށް ނުވަތަ އެ ސަލާމުގައި ބުނި ވަރަށް ރައްދު ދޭށެވެ. މިގޮތުން މީހަކު السلام عليكم ورحمة الله ކިޔައި ސަލާމް ގޮވައިފިނަމަ ހަމަ އެކަނި وعليكم السلام އިން ފުއްދާލައިގެން ނުވާނެއެވެ. وعليكم السلام ورحمة الله وبركاته އޭ ކިޔަން ވާނެއެވެ. ނުވަތަ وعليكم السلام ورحمة الله އިން ފުއްދާލެވިދާނެއެވެ. މާތް ﷲ ތިޔަބައިމީހުން ކުރާ ކުޑަ ބޮޑު ކޮންމެ ޢަމަލެއްގެ ޙިސާބު ބައްލަވައި އެއަށް ޖަޒާ ދެއްވާނެއެވެ. ޢަރަބީން ކުރީ ޒަމާނުގައި އެކަކު އަނެކަކާ ބައްދަލުވުމުން ކިޔައި އުޅުނީ حيّاك الله (މާތް ﷲ ތިބާ ދިރި ދުނިޔޭގައި ލަހައްޓަވާށިއެވެ.) ނުވަތަ أطال الله حياتك (މާތް ﷲ ތިބާގެ ޢުމުރު ދިގުކުރައްވާށިއެވެ.) މިފަދައިންނެވެ. އިސްލާމްދީން އައުމަށްފަހު އެ ޢިބާރާތްތައް ސަލާމަށް ބަދަލުކުރެވުނީއެވެ. ﴿ فَسَلِّمُوا۟ عَلَىٰٓ أَنفُسِكُمْ تَحِيَّةً مِّنْ عِندِ ٱللَّـهِ مُبَـٰرَكَةً طَيِّبَةً ۚ ﴾ (ފަހެ، މާތް ﷲގެ ޙަޟްރަތުންވާ ބަރަކާތްތެރި ރަނގަޅު ސަލާމަކުން ތިޔަބައިމީހުންގެ އަމިއްލަ ނަފްސުތަކަށް ތިޔަބައިމީހުން ސަލާމްކުރާށެވެ!) އެއީ، މި ސަލާމުގައި ޢުމުރު ދިގުވުމަށް އެދި ދުޢާކުރުމަށްވުރެ މާ މަތިވެރި މާނަ އެކުލެވިގެން ވާތީއެވެ. ފަހެ، ނުބައި ނުލަފާ ފާޖިރަކަށް އަހަރުމެން أطال الله عمرك (މާތް ﷲ ތިބާގެ ޢުމުރު ދިގުކުރައްވާށިއެވެ!) ކިޔައި ސަލާމް ގޮވައިފިނަމަ، އަހަރުމެންނަށް އެ ދުޢާ ކުރެވުނީ އޭނާގެ ނުބައިކަން މީސްތަކުންގެ މައްޗަށް ދެމިއޮތުން އެދިއެވެ. މުސްލިމަކު އޭނާގެ މެހުމާނަށް މަރްޙަބާ ކިޔާއިރު أهلا وسهلا ومرحبا އޭ ކިއުމަކުން މައްސަލައެއް ނެތެވެ. އެކަމަކު އެހެން ކިޔަން ވާނީ އިސްލާމީ ސަލާމުން ސަލާމްކުރުމަށް ފަހުއެވެ."],["اللَّه އީ، އެކަލާނގެ ފިޔަވައި (حق ވެގެން އަޅުކަމެއްވެވޭ) إله އަކުނުވާ ރަސްކަލާނގެއެވެ. قيامة ދުވަހުން، އެކަލާނގެ ތިޔަބައިމީހުން އެއްކުރައްވާނެކަން ކަށަވަރެވެ. އެކަމާމެދަކު شك އެއް ނެތެވެ. ބަސްބުނުމުގައި اللَّه އަށްވުރެ ތެދުވެރިކަންބޮޑީ ކާކުހެއްޔެވެ؟ (87)",'އިއްޒަތްތެރިކަމާއި، މަތިވެރިވަންތަކަމުގެ ވެރި ރަސްކަލާނގެ މިވަނީ ހުވައި ވަޙީކުރައްވާފައެވެ. މާނައީ: އެކަލާނގެ ފިޔަވައި ޙައްޤު ގޮތުގައި އަޅުމެއް ވެވޭ އެއްވެސް އިލާހަކުނުވާ، މާތް ﷲ ގަންދެއްވައި ވަޙީކުރައްވަމެވެ. ހަމަށަވަރުން މާތް ﷲ ތިޔަބައިމީހުން ކަށްވަޅުތަކުން ނެރުއްވައި ހިސާބުބެއްލެވުމާއި، ޖަޒާދެއްވުމުގެ ދުވަހު، މަޙްޝަރުގެ މައިދާނަށް ތިޔަބައިމީހުން އެއްކުރައްވާނެއެވެ. މިކަމުގައި އެއްވެސް ޝައްކެއް ނެތެވެ. ﴿وَمَنْ أَصْدَقُ مِنَ اللَّهِ حَدِيثًا﴾ މިޢިބާރާތުގައި މިވަނީ ސުވާލެކެވެ. އެކަމަކު ނަފީކުރުމުގެ މާނައިގައެވެ. މާނައީ: މާތް ﷲއަށް ވުރެ ބަހުގައި ތެދުވެރި ފަރާތެއް ނުވާނެއެވެ. ޤުދްސީ ޙަދީޘެއްގައި ވެއެވެ. عَنْ أَبِي هُرَيْرَةَ رَضِيَ اللَّهُ عَنْهُ، عَنْ النَّبِيِّ صَلَّى اللَّهُ عَلَيْهِ وَسَلَّمَ قَالَ:\\n" قَالَ اللَّهُ تَعَالَى: كَذَّبَنِي ابْنُ آدَمَ وَلَمْ يَكُنْ لَهُ ذَلِكَ، وَشَتَمَنِي وَلَمْ يَكُنْ لَهُ ذَلِكَ، فَأَمَّا تَكْذِيبُهُ إِيَّايَ فَقَوْلُهُ: لَنْ يُعِيدَنِي كَمَا بَدَأَنِي، وَلَيْسَ أَوَّلُ الْخَلْقِ بِأَهْوَنَ عَلَيَّ مِنْ إِعَادَتِهِ، وَأَمَّا شَتْمُهُ إِيَّايَ فَقَوْلُهُ: اتَّخَذَ اللَّهُ وَلَدًا، وَأَنَا الْأَحَدُ الصَّمَدُ، لَمْ أَلِدْ وَلَمْ أُولَدْ، وَلَمْ يَكُنْ لِي كُفُوًا أَحَدٌ" (صحيح البخاري، كتاب التفسير) (އަބޫހުރައިރާ رضي الله عنه ގެ އަރިހުން ރިވާވެގެން ވެއެވެ. ނަބިއްޔާ ﷺ ޙަދީޘުކުރެއްވިއެވެ. މާތް ﷲ ވަޙީކުރެއްވިއެވެ. ”އާދަމުގެ ދަރިޔާ ތިމަންރަސްކަލާނގެ ދޮގުކޮށްފިއެވެ. އެއީ އޭނާ ކޮށްގެން ވާނޭ ކަމެއް ކަމުގައި ނުވާއިރުއެވެ. އަދި އޭނާ ތިމަންރަސްކަލާނގެ ޙަޟްރަތަށް ނިސްބަތް ކޮށް ހުތުރު އެއްޗެތި ކިޔައިފިއެވެ. އެއީ އޭނާ ކޮށްގެން ވާނޭ ކަމެއް ކަމުގައި ނުވާއިރުއެވެ. އޭނާ ތިމަންރަސްކަލާނގެ ދޮގު ކުޅައީ އޭނާގެ މިބަހުންނެވެ.: މާތް ﷲ ތިމަން ފުރަތަމަ އުފެއްދެވި ފަދައިން، އަލުން ތިމަން ނުއުފައްދަވާނެއެވެ. އޭނާ އަލުން އުފެއްދެވުމަށް ވުރެ ފުރަތަމަ އުފެއްދެވުން ތިމަންރަސްކަލާނގެއަށް ވަކި ފަސޭހަފުޅެއް ނޫނެވެ!! ތިމަންރަސްކަލާނގެ ޙަޟްރަތަށް ނިސްބަތްކޮށް އޭނާ ކީ ހުތުރު އެއްޗަކީ މިއީއެވެ.: މާތް ﷲ ދަރިކަލަކު ހިއްޕަވައިފިއެވެ. ތިމަންރަސްކަލާނގެއީ، އެއްކައުވަންތަ، އެކަލާނގެއަށް އެންމެހާ ތަކެތި ބޭނުންވެގެންވާ އަދި އެކަލާނގެ އެއްވެސް އެއްޗަކަށް ބޭނުންވެ ވޮޑިގެން ނުވާ، އެކަލާނގެއަށް އެއްވެސް އެއްޗެއް އުފަންވެގެންނުވާ، އެކަލާނގެ އެއްވެސް އެއްޗަކަށް އުފަންވެވޮޑިގެންނުވާ، އަދި އެކަލާނގެއާ އެއްފަދަ ހަމަ އެއްވެސް އެއްޗެއް ނުވާ ރަސްކަލާނގެ ކަމުގައި ވެވޮޑިގަންނަވާ އިރުއެވެ.) (ޞަޙީޙުލްބުޚާރީ، ޙަދީޘު: 4974)'],['އިއްޒަތްތެރިކަމާއި، މަތިވެރިވަންތަކަމުގެ ވެރި ރަސްކަލާނގެ މިވަނީ ހުވައި ވަޙީކުރައްވާފައެވެ. މާނައީ: އެކަލާނގެ ފިޔަވައި ޙައްޤު ގޮތުގައި އަޅުމެއް ވެވޭ އެއްވެސް އިލާހަކުނުވާ، މާތް ﷲ ގަންދެއްވައި ވަޙީކުރައްވަމެވެ. ހަމަށަވަރުން މާތް ﷲ ތިޔަބައިމީހުން ކަށްވަޅުތަކުން ނެރުއްވައި ހިސާބުބެއްލެވުމާއި، ޖަޒާދެއްވުމުގެ ދުވަހު، މަޙްޝަރުގެ މައިދާނަށް ތިޔަބައިމީހުން އެއްކުރައްވާނެއެވެ. މިކަމުގައި އެއްވެސް ޝައްކެއް ނެތެވެ. ﴿وَمَنْ أَصْدَقُ مِنَ اللَّهِ حَدِيثًا﴾ މިޢިބާރާތުގައި މިވަނީ ސުވާލެކެވެ. އެކަމަކު ނަފީކުރުމުގެ މާނައިގައެވެ. މާނައީ: މާތް ﷲއަށް ވުރެ ބަހުގައި ތެދުވެރި ފަރާތެއް ނުވާނެއެވެ. ޤުދްސީ ޙަދީޘެއްގައި ވެއެވެ. عَنْ أَبِي هُرَيْرَةَ رَضِيَ اللَّهُ عَنْهُ، عَنْ النَّبِيِّ صَلَّى اللَّهُ عَلَيْهِ وَسَلَّمَ قَالَ:\\n" قَالَ اللَّهُ تَعَالَى: كَذَّبَنِي ابْنُ آدَمَ وَلَمْ يَكُنْ لَهُ ذَلِكَ، وَشَتَمَنِي وَلَمْ يَكُنْ لَهُ ذَلِكَ، فَأَمَّا تَكْذِيبُهُ إِيَّايَ فَقَوْلُهُ: لَنْ يُعِيدَنِي كَمَا بَدَأَنِي، وَلَيْسَ أَوَّلُ الْخَلْقِ بِأَهْوَنَ عَلَيَّ مِنْ إِعَادَتِهِ، وَأَمَّا شَتْمُهُ إِيَّايَ فَقَوْلُهُ: اتَّخَذَ اللَّهُ وَلَدًا، وَأَنَا الْأَحَدُ الصَّمَدُ، لَمْ أَلِدْ وَلَمْ أُولَدْ، وَلَمْ يَكُنْ لِي كُفُوًا أَحَدٌ" (صحيح البخاري، كتاب التفسير) (އަބޫހުރައިރާ رضي الله عنه ގެ އަރިހުން ރިވާވެގެން ވެއެވެ. ނަބިއްޔާ ﷺ ޙަދީޘުކުރެއްވިއެވެ. މާތް ﷲ ވަޙީކުރެއްވިއެވެ. ”އާދަމުގެ ދަރިޔާ ތިމަންރަސްކަލާނގެ ދޮގުކޮށްފިއެވެ. އެއީ އޭނާ ކޮށްގެން ވާނޭ ކަމެއް ކަމުގައި ނުވާއިރުއެވެ. އަދި އޭނާ ތިމަންރަސްކަލާނގެ ޙަޟްރަތަށް ނިސްބަތް ކޮށް ހުތުރު އެއްޗެތި ކިޔައިފިއެވެ. އެއީ އޭނާ ކޮށްގެން ވާނޭ ކަމެއް ކަމުގައި ނުވާއިރުއެވެ. އޭނާ ތިމަންރަސްކަލާނގެ ދޮގު ކުޅައީ އޭނާގެ މިބަހުންނެވެ.: މާތް ﷲ ތިމަން ފުރަތަމަ އުފެއްދެވި ފަދައިން، އަލުން ތިމަން ނުއުފައްދަވާނެއެވެ. އޭނާ އަލުން އުފެއްދެވުމަށް ވުރެ ފުރަތަމަ އުފެއްދެވުން ތިމަންރަސްކަލާނގެއަށް ވަކި ފަސޭހަފުޅެއް ނޫނެވެ!! ތިމަންރަސްކަލާނގެ ޙަޟްރަތަށް ނިސްބަތްކޮށް އޭނާ ކީ ހުތުރު އެއްޗަކީ މިއީއެވެ.: މާތް ﷲ ދަރިކަލަކު ހިއްޕަވައިފިއެވެ. ތިމަންރަސްކަލާނގެއީ، އެއްކައުވަންތަ، އެކަލާނގެއަށް އެންމެހާ ތަކެތި ބޭނުންވެގެންވާ އަދި އެކަލާނގެ އެއްވެސް އެއްޗަކަށް ބޭނުންވެ ވޮޑިގެން ނުވާ، އެކަލާނގެއަށް އެއްވެސް އެއްޗެއް އުފަންވެގެންނުވާ، އެކަލާނގެ އެއްވެސް އެއްޗަކަށް އުފަންވެވޮޑިގެންނުވާ، އަދި އެކަލާނގެއާ އެއްފަދަ ހަމަ އެއްވެސް އެއްޗެއް ނުވާ ރަސްކަލާނގެ ކަމުގައި ވެވޮޑިގަންނަވާ އިރުއެވެ.) (ޞަޙީޙުލްބުޚާރީ، ޙަދީޘު: 4974)','އޭ މުއުމިނުންނޭވެ! މުނާފިޤުންގެ މައްސަލައިގައި ތިޔަބައިމީހުން ދެބަޔަށް ބެހި ޚިޔާލުތަފާތުވެފައި ތިޔަ ތިބެނީ ކީއްވެހެއްޔެވެ؟ ތިޔަބައިމީހުންގެ ތެރެއިން އެއްބަޔަކު ބުނަނީ ތިމަންމެން އެބައިމީހުން ޤަތުލުކުރަންވީއެވެ. އަނެއް ބަޔަކު ބުނަނީ ނޫނެކެވެ. އެއީ މުސްލިމުންނެވެ. އެބައިމީހުން މުނާފިޤުކަމުގެ ސިފަ ލިބިގަތުމުންނާއި، އެބައިމީހުން މުއުމިނުންނަށް ނިކަމެތިކޮށް ހިތުމުން މާތް ﷲ، އެބައިމީހުން ކާފިރުންގެ ތެރެއަށް ރައްދުކުރައްވާފައި ވަނިކޮށެވެ. ތިޔަބައިމީހުން އެދެނީ މާތް ﷲ މަގުފުރައްދަވާފައިވާ ބަޔަކަށް ތެދުމަގު ދައްކަންހެއްޔެވެ؟ ﷲ މަގުފުރައްދަވައިފި މީހާ އަށް ތެދުމަގު ދައްކަވައި، އޭނާ މިންޖުކުރައްވާނެ ގޮތެއް ކަލޭގެފާނަށް ފެނިވަޑައިނުގަންނަވާނެއެވެ. عَنْ زَيْدِ بْنِ ثَابِتٍ ـ رضى الله عنه ـ قَالَ لَمَّا خَرَجَ النَّبِيُّ صلى الله عليه وسلم إِلَى أُحُدٍ، رَجَعَ نَاسٌ مِمَّنْ خَرَجَ مَعَهُ، وَكَانَ أَصْحَابُ النَّبِيِّ صلى الله عليه وسلم فِرْقَتَيْنِ، فِرْقَةً تَقُولُ نُقَاتِلُهُمْ‏.‏ وَفِرْقَةً تَقُولُ لاَ نُقَاتِلُهُمْ‏.‏ فَنَزَلَتْ ‏{‏فَمَا لَكُمْ فِي الْمُنَافِقِينَ فِئَتَيْنِ وَاللَّهُ أَرْكَسَهُمْ بِمَا كَسَبُوا‏}‏ وَقَالَ ‏"‏ إِنَّهَا طَيْبَةُ تَنْفِي الذُّنُوبَ كَمَا تَنْفِي النَّارُ خَبَثَ الْفِضَّةِ ‏"‏‏.‏ (صحيح البخاري، كتاب المغازي، باب غزوة أحد) ޒައިދު ބްނު ޘާބިތު رضي الله عنه ގެ އަރިއަހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ރަސޫލުﷲ ﷺ އުޙުދު ހަނގުރާމައަށް ނުކުމެވަޑައިގަތުމަށް ފަހު އެކަލޭގެފާނުގެ އަރިއަހުގައި ތިބި މީހުންގެ ތެރެއިން ބަޔަކު (މުނާފިޤުންގެ ބަޔަކު) އެނބުރި ދިޔައެވެ. އެހިނދު، މިބައިމީހުންގެ މައްސަލައިގައި އަޞްޙާބުބޭކަލުން ދެބަޔަކަށް ބެހުނެވެ. އެއްބަޔަކު ބުންޏެވެ. އެބައިމީހުންނާ އަހަރުމެން ހަނގުރާމަކުރަން ވީއެވެ. އަނެއް ބަޔަކު ބުންޏެވެ. އަހަރުމެން ހަނގުރާމަނުކުރާނަމެވެ. ދެން، މާތް ﷲ ﴿فَمَا لَكُمْ فِى ٱلْمُنَـٰفِقِينَ فِئَتَيْنِ﴾ މި އާޔަތް ބާވައިލެއްވިއެވެ. އެހިނދު ނަބިއްޔާ ޙަދީޘުކުރެއްވިއެވެ. ”ހަމަކަށަވަރުން މިއީ ޠައިބާ (މަދީނާ) އެވެ. އަލިފާންގަނޑު ދަގަނޑުގެ ދަގުއި ބޭރުކޮށްލާ ފަދައިން، މަދީނާ އެރަށުގައި ތިބި ނުބައިމީހުން - އެބަހީ ނުބައި މުނާފިޤުން - ބޭރުކުރަނީއެވެ.“) (ޞަޙީޙުލް ބުޚާރީ، ޙަދީޘު:4050)'],["އެއުރެން كافر ވި ފަދައިން، ތިޔަބައިމީހުންވެސް كافر ވާނެ ނަމައޭ ހިތައި އެކަމަށް އެއުރެން އެދުނޫއެވެ. އޭރުން ތިޔަބައިމީހުން (އެއުރެންނާ) ހަމަހަމަވެދާނެތެވެ. ފަހެ، އެއުރެންގެ ތެރެއިން އެހީތެރިން ތިޔަބައިމީހުން ނުހިފާށެވެ! (އެއީ) އެއުރެން اللَّه ގެ މަގުގައި هجرة ކޮށްފުމަށް ދާނދެނެވެ. ފަހެ، އެއުރެން ފުރަގަސްދީފިނަމަ، ތިޔަބައިމީހުންނަށް އެއުރެން ފެނުނު ކޮންމެ ތަނަކުން އެއުރެން އަތުލާށެވެ! އަދި، އެއުރެން قتل ކުރާށެވެ! އަދި، އެއުރެންގެ ތެރެއިން އެހީތެރިޔަކުވެސް އަދި، نصر ވެރިޔަކުވެސް ތިޔަބައިމީހުން ނުހިފާށެވެ! (89)","އެބައިމީހުން ކާފިރުވީ ފަދައިން ތިޔަބަމީހުން ކާފިރުވާން ވެސް އެ މުނާފިޤުން އެދެއެވެ. އެއީ، އެބައިމީހުންނާއި ތިޔަބައިމީހުން ކާފިރުކަމާއި މަގުފުރެދުމުގައި ހަމަހަމަވުމަށެވެ. އެހެންކަމުން، އޭ މުއުމިނުންނޭވެ! ތިޔަބައިމީހުން ރަނގަޅަށް ފަރުވާތެރިވެ ވިސްނައިގެން ތިބޭށެވެ. އެބައިމީހުން އީމާންވެ، އެއީމާންކަމުގެ ތެދުކަން ހިޖުރަކުރުމުންނާއި، ﷲގެ މަގުގައި ޖިހާދުކުރުމުން ސާބިތުކޮށް ނުދެނީސް ތިޔަބައިމީހުން އެބައިމީހުންނާއި އެކުވެރިކަމާއި، ރަޙްމަތްތެރިކަމުގެ ގުޅުން ނުބާއްވާށެވެ. އެބައިމީހުން ހިޖުރަނުކޮށް މުނާފިޤުކަން މަތީ ދެމިތިބެއްޖަނަމަ، ޙަރަމުގައި ވެސް އަދި ޙަރަމުން ބޭރުގައިވެސް އެބައިމީހުން ފެންނަ ކޮންމެ ތަނަކުން ތިޔަބައިމީހުން އެބައިމީހުން ޤަތުލުކުރާށެވެ. ތިޔަބައިމީހުން އެބައިމީހުންގެ ކިބައިން ނަޞްރާއި މަދަދަށް ނޭދޭށެވެ. އެހެނީ އެބައިމީހުންނަކީ ތިޔަބައިމީހުންގެ ޢަދުއްވުންނެވެ. އަދި އެބައިމީހުންގެ ޙުކުމަކީ ހުރިހާ މުޝްރިކުންގެ ވެސް ޙުކުމެވެ."],["ތިޔަބައިމީހުންނާ އެބަޔަކާ މެދުގައި عهد އެއް އޮތް ބަޔެއްގެ ގާތަށް حماية ތެރިކަން އެދި ދާބަޔަކު މެނުވީއެވެ. ނުވަތަ، ތިޔަބައިމީހުންނާ ހަނގުރާމަކުރުމަށް ނުވަތަ އެއުރެންގެ قوم ގެމީހުންނާ ހަނގުރާމަކުރުމަށް އެއުރެންގެ ހިތްތައް ދަތިވެގެން ތިޔަބައިމީހުންގެ ގާތަށް އައިބަޔަކު މެނުވީއެވެ. اللَّه އިރާދަކުރެއްވިނަމަ، އެކަލާނގެ ތިޔަބައިމީހުންގެ މައްޗަށް އެއުރެން ފާކުރައްވައިފީސްކަން ކަށަވަރެވެ. އަދި، ތިޔަބައިމީހުންނާ ހަނގުރާމަކުރީސްކަން ކަށަވަރެވެ. ފަހެ، އެއުރެން ތިޔަބައިމީހުންނާ ވަކިވެ، ތިޔަބައިމީހުންނާ ހަނގުރާމަނުކޮށް އަދި، ތިޔަބައިމީހުންނަށް އެއުރެން تسليم ކޮށްފިނަމަ، ފަހެ، އެއުރެންގެ މައްޗަށް ތިޔަބައިމީހުންނަކަށް اللَّه މަގެއް ލައްވާފައެއް ނުވެއެވެ. (90)","ތިޔަބައިމީހުންނާ މުޢާހަދާކޮށް، ހަނގުރާމަނުކޮށް ތިބި ބައެއްގެ ޙިމާޔަތް ހޯދައި، އެބައިމީހުންނާ ގުޅި، އެބައިމީހުންގެ ރައްކާތެރިކަމުގެ ދަށަށް ވަދެފި ބަޔަކު ފިޔަވައެވެ. ފަހެ، އެފަދަ ބަޔަކު ޤަތުލު ކުރުމަށް ތިޔަބައިމީހުން ދިމާނުކުރާށެވެ. އެބައިމީހުން ތިބީ މަގުފުރެދުމުގެ ބޮޑުންގެ ދަށުގައި ކަމަށް ވާތީއެވެ. އަދި އެބައިމީހުން މުއުމިނުންނާ އެކުވެސް އަދި ކާފިރުންނާ އެކުވެސް ނުވެއެވެ. ނުވަތަ ތިޔަބައިމީހުންނާ ހަނގުރާމަ ކުރަން ޖެހޭތީ، އަދި އެބައިމީހުންގެ ޤައުމާ ހަނގުރާމަ ކުރަން ޖެހޭތީ ހިތް ނުތަނަވަސް ވެފައިވާ ޙާލު ތިޔައިބީހުންގެ ކައިރިއަށް އައި ބަޔަކު ފިޔަވައެވެ. މިބައިމީހުން ވަނީ ތިޔަބައިމީހުންނާ އެކުގައެއް ވެސް ނޫނެވެ. އަދި ތިޔަބައިމީހުންނާ ދެކޮޅަކަށްވެސް ނޫނެވެ. ފަހެ، މިބައިމީހުންނާވެސް ތިޔަބައިމީހުން ހަނގުރާމަ ނުކުރާށެވެ. މާތް ﷲ ގެ އޯގާވަންތަކަމުން އެކަލާނގެ ވަނީ އެބައިމީހުން ތިޔަބައިމީހުންނާ ހަނގުރާމަ ނުކުރާ ގޮތް ހައްދަވާފައެވެ. އެކަލާނގެ އިރާދަ ކުރައްވައިފިނަމަ، އެބައިމީހުންނަށް ތިޔަބައިމީހުންނާ ކުރިމަތިލުމުގެ ހިތްވަރު ދެއްވައި، އެބައިމީހުން ތިޔަބައިމީހުންނާ ހަނގުރާމަ ކުރީހެވެ. އެހެނަސް، އެބައިމީހުން ތިޔަބައިމީހުންނާ ހަނގުރާމަ ނުކޮށް އަމާންދީފިނަމަ، ތިޔަބައިމީހުންނަށް އެމީހުން ޤަތުލު ކުރެވޭނޭ ނުވަތަ ހައްޔަރު ކުރެވޭނޭ މަގެއް ނެތެވެ.\\nމާތް ﷲ މިވަނީ ހަނގުރާމަކޮށް ޤަތުލުކުރަން އަންގަވާފައިވާ މުނާފިޤުންގެ ތެރެއިން ދެބައެއް އިސްތިސްނާ ކުރައްވާފައެވެ. އެއްބަޔަކީ ހަނގުރާމަކުރާ މީހުން ދޫކޮށް، ހަނގުރާމަ ނުކޮށް މުޢާހަދާކޮށްގެން ތިބި މީހުންނާ ގުޅުނު މީހުންނެވެ. އަނެއް ބަޔަކީ މުއުމިނުން ކައިރިއަށް އައިސް ދެފަރާތަކުން ކުރެ ފަރާތަކާއެކު ހަނގުރާމަ ކުރުމުން އެއްކިބާވެގަތް މީހުންނެވެ. އެބައިމީހުންނަކީ ބަނޫ މުދްލަޖެވެ. އެބައިމީހުންވަނީ ރަސޫލުﷲ ﷺ އާ މުޢާހަދާކޮށް އެކަލޭގެފާނާ ޞުލްޙަވެފައެވެ. ދެން މާތް ﷲ ވަނީ މުނާފިޤުންގެ ތެރެއިން ތިންވަނަ ބައެއްގެ ވާހަކަ ގެންނަވާފައެވެ. އެއީ، މަކަރާއި ޙީލަތުގެ މަގު އިޚްތިޔާރުކުރި މީހުންނެވެ. އެއީ ބަނޫ އަސަދާއި ޣަޠަފާނަށް ނިސްބަތްވާ ބައެކެވެ. މިބައިމީހުން މަދީނާއަށް އަތުވެއްޖެނަމަ އިސްލާމްކަން ފާޅުކުރެއެވެ. އަދި ރަށަށް އެނބުރިގޮސް ކާފިރުވެ، ޢަހުދު އުވާލައެވެ. މާތް ﷲވަނީ އެބައިމީހުންނާ ހަނގުރާމަކުރުމަށް އަމުރުކުރައްވާފައެވެ. އެބައިމީހުންނާ ބެހޭ ގޮތުން މާތް ﷲ ވަޙީކުރައްވަނީ މި ފަދައިންނެވެ."],["ތިޔަބައިމީހުންނާ މުޢާހަދާކޮށް، ހަނގުރާމަނުކޮށް ތިބި ބައެއްގެ ޙިމާޔަތް ހޯދައި، އެބައިމީހުންނާ ގުޅި، އެބައިމީހުންގެ ރައްކާތެރިކަމުގެ ދަށަށް ވަދެފި ބަޔަކު ފިޔަވައެވެ. ފަހެ، އެފަދަ ބަޔަކު ޤަތުލު ކުރުމަށް ތިޔަބައިމީހުން ދިމާނުކުރާށެވެ. އެބައިމީހުން ތިބީ މަގުފުރެދުމުގެ ބޮޑުންގެ ދަށުގައި ކަމަށް ވާތީއެވެ. އަދި އެބައިމީހުން މުއުމިނުންނާ އެކުވެސް އަދި ކާފިރުންނާ އެކުވެސް ނުވެއެވެ. ނުވަތަ ތިޔަބައިމީހުންނާ ހަނގުރާމަ ކުރަން ޖެހޭތީ، އަދި އެބައިމީހުންގެ ޤައުމާ ހަނގުރާމަ ކުރަން ޖެހޭތީ ހިތް ނުތަނަވަސް ވެފައިވާ ޙާލު ތިޔައިބީހުންގެ ކައިރިއަށް އައި ބަޔަކު ފިޔަވައެވެ. މިބައިމީހުން ވަނީ ތިޔަބައިމީހުންނާ އެކުގައެއް ވެސް ނޫނެވެ. އަދި ތިޔަބައިމީހުންނާ ދެކޮޅަކަށްވެސް ނޫނެވެ. ފަހެ، މިބައިމީހުންނާވެސް ތިޔަބައިމީހުން ހަނގުރާމަ ނުކުރާށެވެ. މާތް ﷲ ގެ އޯގާވަންތަކަމުން އެކަލާނގެ ވަނީ އެބައިމީހުން ތިޔަބައިމީހުންނާ ހަނގުރާމަ ނުކުރާ ގޮތް ހައްދަވާފައެވެ. އެކަލާނގެ އިރާދަ ކުރައްވައިފިނަމަ، އެބައިމީހުންނަށް ތިޔަބައިމީހުންނާ ކުރިމަތިލުމުގެ ހިތްވަރު ދެއްވައި، އެބައިމީހުން ތިޔަބައިމީހުންނާ ހަނގުރާމަ ކުރީހެވެ. އެހެނަސް، އެބައިމީހުން ތިޔަބައިމީހުންނާ ހަނގުރާމަ ނުކޮށް އަމާންދީފިނަމަ، ތިޔަބައިމީހުންނަށް އެމީހުން ޤަތުލު ކުރެވޭނޭ ނުވަތަ ހައްޔަރު ކުރެވޭނޭ މަގެއް ނެތެވެ.\\nމާތް ﷲ މިވަނީ ހަނގުރާމަކޮށް ޤަތުލުކުރަން އަންގަވާފައިވާ މުނާފިޤުންގެ ތެރެއިން ދެބައެއް އިސްތިސްނާ ކުރައްވާފައެވެ. އެއްބަޔަކީ ހަނގުރާމަކުރާ މީހުން ދޫކޮށް، ހަނގުރާމަ ނުކޮށް މުޢާހަދާކޮށްގެން ތިބި މީހުންނާ ގުޅުނު މީހުންނެވެ. އަނެއް ބަޔަކީ މުއުމިނުން ކައިރިއަށް އައިސް ދެފަރާތަކުން ކުރެ ފަރާތަކާއެކު ހަނގުރާމަ ކުރުމުން އެއްކިބާވެގަތް މީހުންނެވެ. އެބައިމީހުންނަކީ ބަނޫ މުދްލަޖެވެ. އެބައިމީހުންވަނީ ރަސޫލުﷲ ﷺ އާ މުޢާހަދާކޮށް އެކަލޭގެފާނާ ޞުލްޙަވެފައެވެ. ދެން މާތް ﷲ ވަނީ މުނާފިޤުންގެ ތެރެއިން ތިންވަނަ ބައެއްގެ ވާހަކަ ގެންނަވާފައެވެ. އެއީ، މަކަރާއި ޙީލަތުގެ މަގު އިޚްތިޔާރުކުރި މީހުންނެވެ. އެއީ ބަނޫ އަސަދާއި ޣަޠަފާނަށް ނިސްބަތްވާ ބައެކެވެ. މިބައިމީހުން މަދީނާއަށް އަތުވެއްޖެނަމަ އިސްލާމްކަން ފާޅުކުރެއެވެ. އަދި ރަށަށް އެނބުރިގޮސް ކާފިރުވެ، ޢަހުދު އުވާލައެވެ. މާތް ﷲވަނީ އެބައިމީހުންނާ ހަނގުރާމަކުރުމަށް އަމުރުކުރައްވާފައެވެ. އެބައިމީހުންނާ ބެހޭ ގޮތުން މާތް ﷲ ވަޙީކުރައްވަނީ މި ފަދައިންނެވެ.","އީމާންކަން ފާޅުކޮށް ތިޔަބައިމީހުންގެ ފަރާތުން އަމާންކަން ލިބިގަނެ، އަދި ކާފިރުކަން ފާޅުކޮށް އެބައިމީހުންގެ ޤައުމުގެ ފަރާތުން އަމާންކަން ލިބިގަންނަން އެދޭ އެހެން ބަޔަކު މުނާފިޤުންގެ ތެރެއިން ތިޔަބައިމީހުންނަށް ފެންނާނެއެވެ. އެބައިމީހުންނީ ދެއަތަށް ކެނޑޭ ބައެކެވެ. ކާފިރުވެ މުސްލިމުންނާ ހަނގުރާމަކުރުމަށް އެބައިމީހުންނަށް ގޮވައިލެވުނު ކޮންމެ ފަހަރަކު އެބައިމީހުން އެކަމުގެ ތެރެއަށް އެންމެ ނުބައިގޮތަށް ވެއްޓިގަނެއެވެ. އަދި އެންމެ ނުބައި ޢަދުއްވުންނަށް ވުރެ ބޮޑަށް ޢަދާވާތްތެރިކަން ދައްކައެވެ. ފަހެ، އެބައިމީހުން ތިޔަބައިމީހުންނާ ދިމާކުރުން ހުއްޓާލައި، އަމާންނުދީފިނަމަ، އެބައިމީހުން ފެންނަ ކޮންމެ ތަނަކުން އަތުލައި އެބައިމީހުން ޤަތުލުކުރާށެވެ. ފަހެ، މުނާފިޤުންގެ ތެރެއިން މިބައިމީހުން ޤަތުލުކުރުމަށް ތިމަންރަސްކަލާނގެ ވަނީ ތިޔަބައިމީހުންނަށް ފުރިހަމަ ޙުއްޖަތާއި ފާޅުކަން ބޮޑު ދަލީލު ދައްކަވާފައެވެ. އެއީ، އެބައިމީހުން މަކަރުހަދައި ޚިޔާނާތްތެރި ވީތީއެވެ."],["ކުށަކުން، އޮޅިގެންމެނުވީ مؤمن އަކު މެރުމަކީ، مؤمن އަކަށް އޮތްކަމެއްނޫނެވެ. އަދި، ކުށަކުން އޮޅިގެން مؤمن އަކު މަރައިފިމީހާ (ދަންނާށެވެ!) ފަހެ، އޭނާއަށްހުރީ، مؤمن އަޅަކު މިނިވަންކުރުމާއި، އެ މަރުވިމީހާގެ أهل ވެރިންނާ حوال ކުރެވޭގޮތުގައި، މަރުގެދިޔަ ދިނުމެވެ. އެއީ، އެއުރެން (މާފުކުރުމަކުން) އެއިން صدقات ކުރިއްޔާ މެނުވީއެވެ. އަދި، މަރުވި މީހާއީ مؤمن އަކުކަމުގައި ވުމާއެކު، ތިޔަބައިމީހުންނާ عداوة ތެރި قوم އެއްގެ މީހަކު ކަމުގައިވާނަމަ ފަހެ، مؤمن އަޅަކު މިނިވަންކުރުން ހުށްޓެވެ. އަދި، އެބަޔަކާ ތިޔަބައިމީހުންނާ ދެމެދުގައި عهد އެއް ކުރެވިފައިވާ ބަޔެއްގެ ތެރެއިންވާ މީހަކުނަމަ، ފަހެ، އެމީހެއްގެ أهل ވެރިންނާ حوال ކުރެވޭގޮތުގައި މަރުގެދިޔަ ދިނުމާއި، مؤمن އަޅަކު މިނިވަންކުރުން ހުށްޓެވެ. ފަހެ، (މިނިވަންކުރާނެ އަޅަކު) ނުލިބުނުމީހާ ފަހެ، ވިދިވިދިގެން ދެމަސްދުވަހު ރޯދަހިފުން ހުށްޓެވެ. (އެއީ) اللَّه ގެ حضرة ން توبة ލިބިގަތުމެއްގެ ގޮތުގައެވެ. މޮޅަށް ދެނެވޮޑިގެންވާ حكيم ވަންތަ ކަލަކު ކަމުގައި اللَّه ވޮޑިގެންވެއެވެ. (92)","ކުށަކުން، އޮޅިގެން މެނުވީ މުއުމިނަކު އެހެން މުއުމިނަކު ޤަތުލުކުރުމީ އެކަށީގެންވާ، އަދި ތަޞައްވަރުވެސް ކުރެވޭ ކަމެއް ނޫނެވެ. އެހެނީ، މުއުމިނަކު އެފަދައިން އަނިޔާވެރިވުމަށް އޭނާގެ އީމާންކަން ހުރަސްއަޅާނެއެވެ. އަދި ކުށަކުން، އޮޅިގެން މުއުމިނަކަށް މިފަދަ ޤަތުލެއް ކުރެވިއްޖެ ނަމަ، އޭނާގެ މައްޗަށް އޮތީ އަޅަކު މިނިވަންކުރުމެވެ. ފަހެ، އަޅުވެތިކަމުން މީހަކު ސަލާމަތްކުރުން އެއީ އޭނާ ދިރުވުން ފަދަ ކަމެކެވެ. އަދި ޤަތުލުވެވުނު މީހާގެ ވާރުތަވެރިންނަށް ދިޔަ ދިނުންވެސް އޭނާގެ މައްޗަށް ވެއެވެ. އެބައިމީހުން މާފުކޮށް ދިޔަ ނުނަގަން ނުނިންމާހާ ހިނދަކުއެވެ. ދިޔައަކީ ޖަމަލުން ނަމަ ސަތޭކަ ޖަމަލެވެ. ރަނުންނަމަ އެއްހާސް ދީނާރެވެ. އަދި ރިހިންނަމަ ދިހަހާސް ދިރުހަމެވެ. އަދި ޤަތުލުވެވުނު މީހާއީ މުއުމިނަކަށް ވެފައި އޭނާގެ ވާރުތަވެރިންނަކީ ކާފިރުން ނަމަ ހަމައެކަނި އަޅަކު މިނިވަންކުރުމުން ފުދޭނެއެވެ. ދިޔަ ދޭކަށް ނުޖެހެއެވެ. އެއީ، އެބައިމީހުން މުސްލިމުންނާ ދެކޮޅަށް އެފައިސާގެ ބޭނުންކޮށްފާނެތީއެވެ. އަދި ޤަތުލުވެވުނު މީހާއީ ތިޔަބައިމީހުންނާއި މުޢާހަދާއެއްކޮށްފައިވާ ބައެއްގެ މީހެއް ނަމަ، އޭނާގެ ވާރުތަވެރިންނަށް ދިޔަ ދޭން ޖެހޭނެއެވެ. އެއީ، އެ މުޢާހަދާއަށް އިޙްތިރާމުކުރުމުގެ ގޮތުންނެވެ. އަދި އަޅަކު މިނިވަންކުރަން ވެސް ޖެހޭނެއެވެ. މިނިވަންކުރަން އަޅަކު ނުލިބުނު މީހާއަށް އޮތީ ވިދިވިދިގެން ދެ މަސްދުވަހު ރޯދަހިފުމެވެ. އެއީ އޭނާ ކުރި ފާފައިގެ ކައްފާރާގެ ގޮތުގައެވެ. މާތް ﷲއީ ހިނގާ ހުރިހާ ކަމެއް މޮޅަށް ދެނެވޮޑިގެންވާ، އެކަލާނގެ ނިންމަވާ ކަންކަމުގައި ޙިކްމަތްވަންތަ ރަސްކަލާނގެއެވެ. ދެން މާތް ﷲ މިވަނީ ގަސްތުގައި މީހަކު މެރުމުގެ ޖަރީމާގެ ޢުޤޫބާތް ބަޔާންކުރައްވާފައެވެ. އެކަލާނގެ ވަޙީކުރައްވަނީ މި ފަދައިންނެވެ."],["އަދި، قصد ގައި مؤمن އަކު މަރާމީހާ (ދަންނާށެވެ!) ފަހެ، އެމީހާގެ ޖަޒާއަކީ ނަރަކަޔެވެ. އެތާނގައި ދެމިހުންނަނިވި ގޮތުގައެވެ. އަދި، اللَّه، އެމީހާގެ މައްޗަށް ކޯފާލައްވައި لعنة ލެއްވިއެވެ. އަދި، ބޮޑުވެގެންވާ عذاب އެމީހާއަށް ތައްޔާރު ކުރެއްވިއެވެ. (93)",'މުއުމިނަކު މެރުމުގެ ގަސްތުގައި، އޭނާއީ މުއުމިނެއްކަން އެނގޭ ޙާލު އޭނާއަށް ޙަމަލާދީ ޤަތުލުކުޅަ މީހާ ދަންނާށެވެ. ފަހެ އޭނާގެ ޖަޒާއަކީ ނަރަކައިގައި އަބަދުގެ އަބަދަށް އޮތުމެވެ. އަދި މާތް ﷲގެ ކޯފާ އޭނާގެ މައްޗަށް ހުއްޓެވެ. އަދި އޭނާވަނީ ލަޢުނަތް ލެއްވި، އެކަލާނގެ ރަޙްމަތުން ބޭރުވެގެންނެވެ. އަދި މާތް ﷲ ވަނީ އޭނާއަށްޓަކައި ގަދަފަދަވެގެންވާ ޢަޛާބު ތައްޔާރުކުރައްވާފައެވެ. އާޔަތުގެ ބޭރުފުށުގެ މާނައިން ދޭހަވަނީ ގަސްތުގައި މުއުމިނަކު މަރައިފި މީހާ ދާއިމީ ގޮތެއްގައި ނަރަކައިގައި އޮންނާނެ ކަމެވެ. އަދި އޭނާއަށް ތައުބާވުމުގެ ފުރުސަތުވެސް ނެތް ކަމެވެ. މިއީ އިބްނު ޢައްބާސް رضي الله عنه ގެ ބަސްފުޅެވެ. އެހެންނަމަވެސް، ޖުމްހޫރު ޢިލްމުވެރިން ދެކެވަޑައިގަންނަވަނީ، އެގޮތަށް ވަޙީކުރައްވާފައި ވަނީ އޭނާއަށް ލިބޭ ޢުޤޫބާތުގެ ބޮޑުކަން ހާމަކުރެއްވުމަށް ކަމުގައެވެ. އޭނާ ނަރަކައިގައި ދާއިމަށް އޮންނާނީ، އޭނާ އެ ޤަތުލުކުރީ އެކަން ހުއްދަކަމަށް ޤަބޫލުކޮށްގެން ކަމުގައި ވެފައި، އޭނާ ތައުބާ ނުވާނަމައެވެ. އެހެނީ މުއުމިނަކު މެރުން ހުއްދަ ކަމަށް ޤަބޫލުކުރާ ހިސާބުން އޭނާއަކީ ކާފިރެކެވެ. ކާފިރުންނަކީ ނަރަކައިގައި ދެމިތިބޭނޭ ބައެކެވެ. މީހަކު މެރުމަކީ އެއީ ނުބައިކަން ބޮޑުވެގެންވާ ޖަރީމާއެކެވެ. ރަސޫލުﷲ ﷺ ގެ އަންނަނަވި ޙަދީޘުގައި ވާފަދައިންނެވެ. عَنْ عَبْدِ اللَّهِ بْنِ عَمْرٍو، عَنِ النَّبِيِّ صلى الله عليه وسلم قَالَ ‏ "‏ لَزَوَالُ الدُّنْيَا أَهْوَنُ عِنْدَ اللَّهِ مِنْ قَتْلِ رَجُلٍ مُسْلِمٍ ‏"‏.‏ (سنن النسائي، كتاب تحريم الدم، باب تعظيم الدم) (ޢަބްދުﷲ ބިން ޢަމްރު رضي الله عنهما ގެ އަރިހުން ރިވާވެގެން ވެއެވެ. ނަބިއްޔާ ﷺ ޙަދީޘުކުރެއްވިއެވެ. ”މުސްލިމަކު ޤަތުލުކުރުމަށް ވުރެ ދުނިޔެ ނެތިދިއުންވެސް މާތް ﷲގެ ޙަޟްރަތުގައި ކުޑަކަމަކަށް ވެއެވެ.“) (ސުނަނުއްނަސާއީ، ޙަދީޘު: 3987) އަދިވެސް އިތުރު އެކަލޭގެފާނުގެ ޙަދީޘެއްގައި އައިސްފައިވާ ފަދައިންނެވެ. عَنْ أَبِي هُرَيرَةَ مَرْفُوعًا: مَنْ أعَانَ عَلَى قَتْلِ مُسْلِمٍ لَقِيَ اللهَ يَوْمَ الْقِيَامَةِ مَكْتُوبٌ عَلَى جَبْهَتِهِ : آيِسٌ مِنْ رَحْمَةِ اللهِ (سنن ابن ماجه، حديث: 2620) (ރަސޫލުﷲ ﷺ ޙަދީޘުފުޅުކުރެއްވިކަމަށް އަބޫހުރައިރާ رضي الله عنه ގެ އަރިހުން ރިވާވެގެން ވެއެވެ. ”މުސްލިމަކު ޤަތުލުކުރުށް އެހީވި މީހާ ޤިޔާމަތް ދުވަހު އަންނާނީ އޭނާގެ ދެލޮލުގެ ދެމެދުގައި "މާތް ﷲގެ ރަޙްމަތް ލިބޭނޭކަމުގެ އުއްމީދު ކެނޑިފައިވާ މީހެއް" މިފަދައިން ލިޔެވިގެންވާ ޙާލު އެވެ.“) (ސުނަނު ބްނު މާޖާ، ޙަދީޘު: 2620)'],["އޭ إيمان ވެއްޖެ މީސްތަކުންނޭވެ! ތިޔަބައިމީހުން اللَّه ގެ މަގުގައި ދަތުރުފަތުރުކޮށް އުޅޭހިނދު، ފަހެ (ކަންކަމުގެ) حقيقة ބަލައި އޮޅުންފިލުވާށެވެ! އަދި، ދުނިޔޭގެ ދިރިއުޅުމުގައި ލިބޭ ފައިދާއާއި، މުދަލަށް ތިޔަބައިމީހުން އެދޭ حال ގައި (إسلام دين ގެ سلام ން) ތިޔަބައިމީހުންނަށް سلام ކޮށްފިމީހަކަށް ތިބާއަކީ مؤمن އެއް ނޫނޭ ތިޔަބައިމީހުން ނުބުނާހުށިކަމެވެ! ފަހެ، ގިނަވެގެންވާ ފައިދާތައް ވަނީ اللَّه ގެ حضرة ގައެވެ. ތިޔަބައިމީހުން މީގެކުރިން ތިބިފަދައިންނެވެ. ދެން اللَّه، ތިޔަބައިމީހުންގެ މައްޗަށް ދަރުމަވަންތަވެ ވޮޑިގަތެވެ. ފަހެ، ތިޔަބައިމީހުން (ކަންކަމުގެ) حقيقة ބަލައި އޮޅުންފިލުވާށެވެ! ހަމަކަށަވަރުން، ތިޔަބައިމީހުން ކުރާ عمل ތައް މޮޅަށް ދެނެވޮޑިގެންވާ ކަލަކު ކަމުގައި اللَّه ވޮޑިގެންވެއެވެ. (94)","ތިޔަބައިމީހުން ﷲގެ މަގުގައި ޖިހާދުކުރުމަށް ނުކުމެ އުޅޭއިރު ރަނގަޅަށް ބަލައި ޔަޤީންކުރާށެވެ. އަދި ކާފިރަކީ ކޮބައިކަމާ މުއުމިނަކީ ކޮބައިކަން ނުބަލައި، ޤަތުލުކުރުމަށް އަވަސްވެނުގަންނާށެވެ. އަދި އިސްލާމްދީނުގެ ސަލާމުން ތިޔަބައިމީހުންނަށް ސަލާމްކޮށްފި މީހާއާ ދިމާއަށް އޭނާއީ މުސްލިމުންނެއް ނޫނޭ، އޭނާ ސަލާމްކުރީ ޤަތުލުކޮށްފާނެތީ ބިރުންނޭ ތިޔަބައިމީހުން ނުބުނާށެވެ. އޭނާ ޤަތުލުކޮށްގެން ތިޔަބައިމީހުން ބޭނުންވަނީ އޭނާގެ އަތުން ޣަނީމާ މުދާ ކޮޅު، ނުވަތަ ހަތިޔާރު ހޯދަން ހެއްޔެވެ؟ އެއީ މި ފަނާވަނިވި ދުނިޔޭގެ އަގެއް ނެތް މުދަލެވެ، ތިޔަބައިމީހުންނަށް މާތް ﷲގެ ޙަޟްރަތުން ލިބެންއޮތް އެއްޗެއް މާބޮޑެވެ. އެއީ މާތް ﷲގެ މަގުގައި ޖިހާދުކުރާ މީހުންނަށް އެކަލާނގެ ތައްޔާރުކުރައްވާފައިވާ ސުވަރުގެއެވެ. ތިޔަބައިމީހުންވެސް އިހަށް ތިބީ ހަމަ އެގޮތަށް ކާފިރުންގެ ގޮތުގައެވެ. ދެން މާތް ﷲ ތިޔަބައިމީހުންނަށް ހިދާޔަތް ދެއްވައި، އީމާންކަމުގެ ނިޢުމަތް ދެއްވިއެވެ. އެހެންކަމުން މީހަކު ޤަތުލުކުރަން ނިންމުމުގެ ކުރިން އޭނާގެ ޙަޤީޤަތް ރަނގަޅަށް ބަލައި ހޯދާށެވެ. އަދި އޭނާގެ ޙާލާއި ތިޔަބައިމީހުންގެ ޙާލާ އަޅައި ކިޔާށެވެ. މާތް ﷲއީ ތިޔަބައިމީހުން ކުރާ ކަންތައް މޮޅަށް ދެނެވޮޑިގަންނަވާ، އެކަންތަކަށް ތިޔަބައިމީހުންނަށް ޖަޒާދެއްވާ ރަސްކަލާނގެއެވެ. މިއާޔަތް ބަވާއިލެއްވީ އަޞްޙާބުބޭކަލުންގެ ޖަމާޢަތަކާ ބެހޭގޮތުންނެވެ. عَنِ ابْنِ عَبَّاسٍ، قَالَ مَرَّ رَجُلٌ مِنْ بَنِي سُلَيْمٍ عَلَى نَفَرٍ مِنْ أَصْحَابِ رَسُولِ اللَّهِ صلى الله عليه وسلم وَمَعَهُ غَنَمٌ لَهُ فَسَلَّمَ عَلَيْهِمْ قَالُوا مَا سَلَّمَ عَلَيْكُمْ إِلاَّ لِيَتَعَوَّذَ مِنْكُمْ فَقَامُوا فَقَتَلُوهُ وَأَخَذُوا غَنَمَهُ فَأَتَوْا بِهَا رَسُولَ اللَّهِ صلى الله عليه وسلم ‏.‏ فَأَنْزَلَ اللَّهُ تَعَالَى: ‏﴿يَـٰٓأَيُّهَا ٱلَّذِينَ ءَامَنُوٓا۟ إِذَا ضَرَبْتُمْ فِى سَبِيلِ ٱللَّهِ فَتَبَيَّنُوا۟ وَلَا تَقُولُوا۟ لِمَنْ أَلْقَىٰٓ إِلَيْكُمُ ٱلسَّلَـٰمَ لَسْتَ مُؤْمِنًا﴾) (جامع الترمذي، كتاب التفسير) (އިބްނު ޢައްބާސް رضي الله عنهما ގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ބަނޫ ސުލައިމްގެ މީހަކު، ބަކަރިތަކެއް ގޮވައިގެން މުސްލިމުންގެ ތެރެއިން ބައެއްގެ ކައިރިން ލާފައި ދިޔައެވެ. ދެން އޭނާ އެމީހުންނަށް ސަލާމްކުރިއެވެ. އެމީހުން ބުންޏެވެ. އޭނާ ތިޔަބައިމީހުންނަށް ސަލާމްކުރީ އޭނާގެ އަތުގައި ހުރި ބަކަރިތައް ސަލާމަތްވުން މެނުވީ އެހެން ބޭނުމެއްގައި ނޫނެވެ. ދެން އެމީހުން އޭނާ ގަތުލުކުރިއެވެ. ދެން އޭނާގެ އަތުގައި ހުރި ބަކަރިތައް ނަގައިގެން ރަސޫލުﷲ ﷺ ގެ އަރިހަށް ގެނައެވެ. ދެން މާތް ﷲ ﴿‏يَـٰٓأَيُّهَا ٱلَّذِينَ ءَامَنُوٓا۟ إِذَا ضَرَبْتُمْ فِى سَبِيلِ ٱللَّهِ فَتَبَيَّنُوا۟ وَلَا تَقُولُوا۟ لِمَنْ أَلْقَىٰٓ إِلَيْكُمُ ٱلسَّلَـٰمَ لَسْتَ مُؤْمِنًا﴾ މިއާޔަތް ބާވައިލެއްވިއެވެ. (ޖާމިޢުއްތިރްމިޛީ، ޙަދީޘު: 3030) ދެން މާތް ﷲ މިވަނީ އެކަލާނގެ މަގުގައި ޖިހާދުކުރުމާއި، ޖިހާދުކުރަން ނުކުންނަ މީހުންނަށް ތަޢުރީފުކުރައްވައި، އެބައިމީހުންނަށް ލިބޭނެ މަތިވެރި އަޖުރު ބަޔާންކުރައްވާފައެވެ. އެކަލާނގެ ވަޙީކުރައްވަނީ މިފަދައިންނެވެ."],["مؤمن ންގެ ތެރެއިން (جهاد ނުކުރެވޭފަދަ) عذر ތަކުގެ ވެރިން ފިޔަވައި، ހަނގުރާމަޔަށް ނުގޮސްތިބޭ މީހުން اللَّه ގެ މަގުގައި އެއުރެންގެ މުދާތަކާއި، نفس ތަކުން جهاد ކުރާ މީހުންނާ ހަމަހަމަ ވެގެނެއްނުވެތެވެ. އެއުރެންގެ މުދާތަކާއި، نفس ތަކުން جهاد ކުރާ މީހުން، ހަނގުރާމަޔަށް ނުގޮސްތިބޭ މީހުންނަށްވުރެން ދަރަޖައިގެގޮތުން اللَّه މާތްކުރައްވާފައިވެއެވެ. އެއިން ކޮންމެ ބަޔަކަށްމެ، ހެޔޮދަރުމަ ދެއްވުމަށް اللَّه وعد ވެވޮޑިގެންފައިވެއެވެ. ހަނގުރާމަޔަށް ނުގޮސްތިބޭ މީހުންނަށްވުރެން جهاد ކުރާ މީހުން ބޮޑުވެގެންވާ ދަރުމަ ދެއްވުމަށް اللَّه މާތްކުރެއްވިއެވެ. (95)",'މާތް ﷲގެ މަގުގައި މުއުމިނުންނާ އެކު ޖިހާދުކުރަން ނުނުކުމެ ގޭގައި ތިބި މީހުންނާއި، އެކަލާނގެ ދީން މަތިވެރިކުރުމަށް ޖިހާދުކުރި މީހުންނާއި އެއްވަރު ނުވާނެއެވެ. ފިރިހެނުންގެ ތެރެއިން ލޯފަން މީހުންނާއި، ކޮރު މީހުންނާއި، ބަލިމީހުން ފިޔަވައެވެ. އެބައިމީހުން ޖިހާދަށް ނުކުންނާކަށް ނުޖެހެއެވެ. މާތް ﷲ ވަނީ އެކަލާނގެ މަގުގައި ޖިހާދުކުރާ މީހުންގެ ދަރަޖަ، އުޒުރުވެރިވުމުގެ ސަބަބުން ޖިހާދަށް ނުކުންނަން ނުޖެހޭ މީހުންނަށް ވުރެ އިތުރުކުރައްވާފައެވެ. އެބައިމީހުން ޖިހާދަށް ނުކުތުމުގެ ނިޔަތުގައި ހަމަހަމަވާތީއެވެ. އެއްފަހަރު ހަނގުރާމައަށް ނުކުމެވަޑައިގެން އުޅުއްވަމުން ރަސޫލުﷲﷺއެކަލޭގެފާނުގެ އަޞްޙާބުބޭކަލުންނަށް ޙަދީޘުކުރެއްވި ފަދައިންނެވެ. عَنْ أَنَسِ بْنِ مَالِكٍ ـ رضى الله عنه ـ أَنَّ رَسُولَ اللَّهِ صلى الله عليه وسلم رَجَعَ مِنْ غَزْوَةِ تَبُوكَ فَدَنَا مِنَ الْمَدِينَةِ فَقَالَ ‏"‏ إِنَّ بِالْمَدِينَةِ أَقْوَامًا مَا سِرْتُمْ مَسِيرًا وَلاَ قَطَعْتُمْ وَادِيًا إِلاَّ كَانُوا مَعَكُمْ ‏"‏‏.‏ قَالُوا يَا رَسُولَ اللَّهِ وَهُمْ بِالْمَدِينَةِ قَالَ ‏"‏ وَهُمْ بِالْمَدِينَةِ، حَبَسَهُمُ الْعُذْرُ‏"‏‏. (صحيح البخاري، كتاب المغازي) (އަނަސު ބްނު މާލިކު رضى الله عنه ގެ އަރިހުން ރިވާވެގެން ވެއެވެ. ރަސޫލުﷲ صلى الله عليه وسلم ތަބޫކު ހަނގުރާމައިން އެނބުރި ވަޑައިގެން މަދީނާއާ ގާތަށް ވަޑައިގެންނެވި ހިނދު ޙަދީޘުކުރެއްވިއެވެ. "ތިޔަބައިމީހުން ހިނގާ ކޮންމެ މަގެއްގައި، އަދި ތިޔަބައިމީހުން ހުރަސްކުރާ ކޮންމެ ވާދީއެއްގައި، ތިޔަބައިމީހުންނާއެކު ވާ ބަޔަކު މަދީނާގައި އެބަތިއްބެވެ." އެބައިމީހުން ދެންނެވިއެވެ. ﷲގެ ރަސޫލާ ﷺއެވެ. އެބައިމީހުން މަދީނާގައި ތިބެގެން ހެއްޔެވެ؟ އެކަލޭގެފާނު ޙަދީޘުކުރެއްވިއެވެ. "އެބައިމީހުންނަށް ނާދެވިފައި ތިބީ ޢުޛުރުވެރިވުމުގެ ސަބަބުންނެވެ.") (ޞަޙީޙުލް ބުޚާރީ، ޙަދީޘު: 4423) މާތް ﷲ ވަޙީކުރައްވަނީ ﴿وَكُلًّا وَعَدَ اللَّهُ الْحُسْنَىٰ﴾ މުޖާހިދުންނަށް ވެސް އަދި އުޒުރުވެރިވުމުގެ ސަބަބުން ޖިހާދަށް ނުނުކުމެވި ގޭގައި ތިބި މީހުންނަށް ވެސް މާތް ﷲ ވަނީ، އެބައިމީހުންގެ އީމާންކަމުގެ ބަދަލުގައި ސުވަރުގެ ދެއްވާނެކަމަށް ވަޢުދުވެވޮޑިގެންފައެވެ. ޢުޛުރެއް ނެތި ޖިހާދަށް ނުނުކުމެ ގޭގައި ތިބި މީހުންގެ މައްޗަށް މާތް ﷲ ވަނީ ޖިހާދުކުރި މީހުންގެ ދަރަޖަ ތަފާތު ބޮޑުކޮށް މަތިކުރައްވާފައެވެ. އުޑާއި ބިމާއި ދެމެދުހާ ތަފާތު ބޮޑުކޮށެވެ.'],["(އެއީ) އެކަލާނގެ حضرة ން ލިބޭ ދަރަޖަތަކެކެވެ. އަދި، ފާފަ ފުއްސެވުމެކެވެ. އަދި، رحمة އެކެވެ. އަދި، ގިނަގިނައިން ފާފަފުއްސަވާ رحيم ވަންތަ ކަލަކު ކަމުގައި اللَّه ވޮޑިގެންވެއެވެ. (96)","ﷲގެ މަގުގައި ޖިހާދުކުރި މީހުންނަށް އެކަލާނގެ ޙަޟްރަތުން ފާފަފުއްސެވުމުގެ ފުރިހަމަ ކަމާއެކު މަތިވެރިވެގެންވާ ދަރަޖަތައް ވެއެވެ. މިކަމުން ދަލީލުކޮށްދެނީ، ޖިހާދުކުރުމުގެ ކުޅަދާނަކަން ލިބިހުރެ، ޖިހާދަށް ނުނުކުމެ ހުރެ، ކިތައްމެ ވަރަކަށް މާތް ﷲ އަށް އަޅުކަންކޮށް ޞާލިޙު ޢަމަލުކުޅަ ކަމުގައި ވިޔަސް، ޖިހާދު ކުރުމުގެ ދަރަޖައަށް ނުދެވޭނެ ކަމެވެ. މުޖާހިދުން ޤިޔާމަތް ދުވަހު ނަބީބޭކަލުންނާ އެކު ވެފައި، އެބައިމީހުންގެ ގާތް މީހުންގެ ތެރެއިން ބޭނުން ބަޔަކަށް މާތް ﷲގެ ޙަޟްރަތުގައި ޝަފާޢަތްތެރި ވުމުގެ ފުރުޞަތު ލިބުން އެބައިމީހުންނަށް އަޖުރެއްގެ ގޮތުންނާއި ފަޚުރެއްގެ ގޮތުން ފުދެއެވެ.عَن سَهْلِ بْنِ سَعْدٍ، قَالَ رَأَيْتُ مَرْوَانَ جَالِسًا فِي الْمَسْجِدِ فَأَقْبَلْتُ حَتَّى جَلَسْتُ إِلَى جَنْبِهِ فَأَخْبَرَنَا أَنَّ زَيْدَ بْنَ ثَابِتٍ أَخْبَرَهُ أَنَّ رَسُولَ اللَّهِ صلى الله عليه وسلم أَمْلَى عَلَيْهِ لاَ يَسْتَوِي الْقَاعِدُونَ مِنَ الْمُؤْمِنِينَ وَالْمُجَاهِدُونَ فِي سَبِيلِ اللَّهِ ‏.‏ قَالَ فَجَاءَهُ ابْنُ أُمِّ مَكْتُومٍ وَهُوَ يُمِلُّهَا عَلَىَّ فَقَالَ يَا رَسُولَ اللَّهِ لَوْ أَسْتَطِيعُ الْجِهَادَ لَجَاهَدْتُ.‏ وَكَانَ رَجُلاً أَعْمَى فَأَنْزَلَ اللَّهُ عَلَى رَسُولِهِ صلى الله عليه وسلم وَفَخِذُهُ عَلَى فَخِذِي حَتَّى هَمَّتْ تَرُضُّ فَخِذِي ثُمَّ سُرِّيَ عَنْهُ فَأَنْزَلَ اللَّهُ عَزَّ وَجَلَّ ﴿غَيْرُ أُولِي الضَّرَرِ﴾ (صحيح البخاري، كتاب الجهاد، باب فضل المجاهدين على القاعدين) (ސަހްލު ބްނު ސަޢުދުގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. މަރްވާން މިސްކިތުގައި އިންނަވަނިކޮށް އަހުރެންނަށް ފެނިގެން، އަހުރެން ގޮސް އޭނާގެ އަރިހުގައި އިށީނދެއްޖައީމެވެ. ދެން އޭނާ އަހަރުމެންނަށް ކިޔައިދެއްވިއެވެ. ޒައިދު ބްނު ޘާބިތު رضي الله عنه އޭނާއަށް ވިދާޅުވެދެއްވިއެވެ. ރަސޫލުﷲ ﷺ އެކަލޭގެފާނަށް (لَا يَسْتَوِي الْقَاعِدُونَ مِنَ الْمُؤْمِنِينَ وَالْمُجَاهِدُونَ فِي سَبِيلِ اللَّهِ) މިހެން ލިޔުއްވާން ކިޔުއްވައިދެއްވިއެވެ. ދެން އިތުރު އެކަލޭގެފާނު ތިމަންކަލޭގެފާނަށް އެހެން ކިއުއްވައިދެއްވަން އިންނަވަނިކޮށް އިބްނު އުއްމި މަކްތޫމް رضي الله عنه ވަޑައިގަތެވެ. އަދި ދެންނެވިއެވެ. މާތް ﷲގެ ރަސޫލާ ﷺއެވެ. މާތް ﷲ ގަންދީ ދަންނަވަމެވެ. އަހުރެންނަށް ޖިހާދުކުރަން ދެވޭނަމަ އަހުރެން ޖިހާދު ކުރީމުހެވެ. އެކަލޭގެފާނަކީ ލޯފަން ބޭފުޅެކެވެ. އެހިނދު މާތް ﷲ (ޢުޒުރުވެރިން ފިޔަވައި) ރަސޫލުﷲ ﷺ ގެ މައްޗަށް ވަޙީ ބާވައިލެއްވިއިރު، ރަސޫލުﷲ ﷺގެ ފައިންޕުޅުގެ ފަލަމަސްގަނޑު ހުރީ ތިމަންކަލޭގެފާނުގެ ފަލަމަސްގަނޑުގައި ޖެހިފައެވެ. ވަޙީގެ ބުރަދަން ބޮޑުވެގެން ގޮސް ތިމަންކަލޭގެފާނުގެ ފައިގެ ފަލަމަސްގަނޑު ޗަސް ވެދާނެހެން ތިމަންކަލޭގެފާނަށް ހީފުޅުވިއެވެ. ދެން އެކަލޭގެފާނަށް ލުއި ލިބިގެން ދިޔައެވެ. އަދި މާތް ﷲ ﴿غَيْرُ أُولِي الضَّرَرِ﴾ ބާވައިލެއްވިއެވެ. (ޞަޙީޙުލް ބުޚާރީ، ޙަދީޘު: 3100) ހިޖުރަކުރުމަކީ ޖިހާދުކުރުމުގެ ގޮތްޕަކަށް ވުމުން، ކާފިރުކަމުގެ ބިމުން އީމާންކަމުގެ ބިމަށް ހިޖުރަކުރުމަކީ ލާޒިމުކަމަކަށް ވާއިރު، މާތް ﷲ ވަނީ ދުނިޔޭގެ އަރާމަށް ހިތް ލެނބި، ކާފިރުކަމުގެ ބިމުން ހިޖުރަ ނުކުރި މީހުންނަށް ހުރި ޖަޒާ ބަޔާންކުރައްވާފައެވެ. އިސްލާމްދީނުގެ ދަޢުވަތު ފެށިގެން އައި އިރު ހިޖުރަކުރުމަކީ ފަރުޟެއް ކަމުގައި ވާތީއެވެ. އެހެންކަމުން މާތް ﷲ ވަޙީކުރައްވަނީ މި ފަދައިންނެވެ."],["ހަމަކަށަވަރުން އެއުރެންގެ نفس ތަކަށް އަނިޔާވެރިވެގެން ތިބޭ حال ގައި، ملائكة ން، އެއުރެންގެ މަރު ހިއްޕަވާ މީހުންނަށް ވިދާޅުވާނެތެވެ. ތިޔަބައިމީހުން އުޅުނީ ކޮންގޮތެއްގައިހޭ؟ އެއުރެން ދަންނަވާނެތެވެ. ތިމަންމެންވީ، ބިމުގައި ނިކަމެތިކަން ލިބިގެންވީ ބަޔަކު ކަމުގައެވެ. އެބޭކަލުން ވިދާޅުވާނެތެވެ. ތިޔަބައިމީހުން، އެ ބިމުގައި هجرة ކުރުމަށް اللَّه ގެ ބިން ތަނަވަސްވެގެންނުވޭހޭ؟ ފަހެ (قيامة ދުވަހުން) އެއުރެން ތިބެނިވި ތަނަކީ ނަރަކަޔެވެ. އެއީ، ނުބައިވެގެންވާ ނިމިދިޔުމެކެވެ. (97)","ހަމަކަށަވަރުން މާތް ﷲގެ ރަސޫލާ ﷺގެ އަމުރުފުޅާއި ޚިލާފުވެ، ހިޖުރަކުރުން ދޫކޮށް ނުކިޔަމަންތެރިވީ މީހުންގެ ގާތަށް މަރު އަންނަ ހިނދު، އަދި މަލާއިކަތުން އެބައިމީހުންގެ މަރު ހިއްޕަވާ ހިނދު، އެބޭކަލުން އެބައިމީހުންނާ ސުވާލުކުރައްވާނެއެވެ. ތިޔަބައިމީހުންގެ އަޚުން ހިޖުރަކުރި އިރު ތިޔަބައިމީހުން ތިބީ ކޮންތާކު ހެއްޔެވެ؟ ތިޔަބައިމީހުން ހިޖުރަކުރުމުން ފަހަތަށް ޖެހުނީ ކޮންކަމަކާ މަޝްޣޫލުވާން ޖެހިގެން ހެއްޔެވެ؟ އެބައިމީހުން ޢުޛުރު ދައްކާ ޙާލު ބުނާނެއެވެ. އަހަރުމެން ތިބީ މައްކާގެ ބިމުގައި ނިކަމެތިކަން ލިބިގެންވާ ޙާލުގައެވެ. އެބިމުގައި ދީން ޤާއިމުކުރުމަށް ނުކުޅެދިފައެވެ. އެބައިމީހުންގެ މިވާހަކައަށް ރުހިވަޑައިނުގެން މަލާއިކަތުން އެބައިމީހުންނަށް ވިދާޅުވާނެއެވެ. ތިޔަބައިމީހުންގެ އަޚުން ޙަބަޝާއަށް ހިޖުރަކުރި ފަދައިން ކުފުރުގެ ބިން ދޫކޮށް ހިޖުރަ ކުރަން މާތް ﷲގެ ބިން ތިޔަބައިމީހުންނަށް ތަނަވަސްވެގެން ނުވަނީ ހެއްޔެވެ؟ ހިޖުރަކުރުން ދޫކޮށް ކާފިރުންގެ ދިދައިގެ ދަށުގައި ތިބި މީހުންގެ މަންޒިލަކީ ނަރަކައެވެ. މުނާފިޤުންގެ ފަހުގެ މަންޒިލަކީ ހާދަހާ ނުބައި ތަނެކެވެ."],["(هجرة ކުރާނެ) ގޮތެއްގެ ކުޅަދާނަކަން ލިބިގެންނުވާ، އަދި، (هجرة ޔަށް) ދާނެމަގެއް ފެނިފައިނުވާ ނިކަމެތި ފިރިހެނުންނާއި، އަންހެނުންނާއި، ކުޑަކުދިން މެނުވީއެވެ. (98)","އެބައިމީހުންގެ ނިކަމެތިކަމާއި ބަލިކަށިކަމުން، ހިޖުރައިގެ ބުރަ އުފުލާނެ ވަރެއް އެބައިމީހުންގެ ކިބައިގައިނެތި ކާފިރުންގެ އަތްދަށުވެފައިވާ ޢުމުރުން ދުވަސްވީ މުސްކުޅިންނާއި، ބަލިކަށި އަންހެނުންނާއި، ކުޑަ ކުދީން ފިޔަވައެވެ. އެބައިމީހުންނަށް ކާފިރުންގެ އަތްދަށުން ސަލާމަތް ވެވެންވެސް ނެތެވެ. އަދި ހިޖުރައިގެ ގޮވައްޗަށް ދާނެ މަގެއްވެސް ފެންނަން ނެތެވެ."],["އެއުރެންގެ ކިބައިން اللَّه، عفو ކުރެއްވުން ގާތްވެގެންވެއެވެ. ގިނަގިނައިން عفو ކުރައްވާ، ގިނަގިނައިން ފާފަފުއްސަވާ ކަލަކުކަމުގައި اللَّه ވޮޑިގެންވެއެވެ. (99)","އެ ނިކަމެތީންނަށް މާތް ﷲ މާފުކުރެއްވުން ގާތްވެގެން ވެއެވެ. އެހެނީ، އެބައިމީހުން ހިޖުރަ ނުކުރީ އެބައިމީހުންގެ އިޚްތިޔާރަކުން ނޫނެވެ. އެބައިމީހުންގެ ނުކުޅެދުންތެރިކަމާއި، ބަލިކަށިކަމުންނެވެ. މާތް ﷲ އެބައިމީހުންނަށް މާފުކުރައްވައި، އެބައިމީހުންގެ ފާފަތައް ފުއްސަވާނެއެވެ. އެކަލާނގެއީ ފާފަފުއްސަވާ، ރަޙްމަތްވަންތަ ރަސްކަލާނގެއެވެ. މާތް ﷲގެ މަގުގައި ހިޖުރަކުރުމަށް އަމިއްލަ ވަޒަން ދޫކޮށް ނުކުންނަ މީހާއަށް، މާތް ﷲގެ ޢަދުއްވުން ގޮތްހުސްވުމަށް މަގުފަހިވެ، އޭނާއަށް ހިޖުރައިގެ ކަންތައް ފަސޭހަވާނޭ ކިތަންމެ ކަމެއް ފެންނާނެއެވެ. އަދި އޭނާ ހީވެސް ނުކުރާ ގޮތަށް މާތް ﷲ އޭނާއަށް ރިޒުޤުދެއްވާނެއެވެ. އެހެނީ، މާތް ﷲގެ ބިން ތަނަވަސްވެގެން ވެއެވެ. އެއްވެސް މީހަކަށް އެބިމުގައި ދަތިކަމެއް ނެތެވެ. އަދި މާތް ﷲގެ ރިޒުޤު އެކަލާނގެ އަޅުތަކުންގެ މައްޗަށް ތަނަވަސްވެގެން ވެއެވެ."],["اللَّه ގެ މަގުގައި هجرة ކުރާ މީހަކަށް، ބިމުގައި هجرة ކޮށްއުޅޭނެ ގިނަތަންތަނާއި، ތަނަވަސްކަން ފެންނާނެތެވެ. އަދި، اللَّه އާއި، އެކަލާނގެ رسول އާއަށްޓަކައި هجرة ކުރާ حال، އެމީހެއްގެ ގެއިން ނުކުންނަމީހާ، ދެން މަރުއައިސް އެމީހަކު އަތުލާމީހާ (ދަންނާށެވެ!) ފަހެ، ހަމަކަށަވަރުން، އެމީހެއްގެ ދަރުމަ اللَّه ގެ حضرة ގައި ثابت ވެއްޖެއެވެ. ގިނަގިނައިން ފާފަފުއްސަވާ رحيم ވަންތަ ކަލަކު ކަމުގައި اللَّه ވޮޑިގެންވެއެވެ. (100)","އަދި ﷲގެ ވަޖުހުފުޅު އަދައިގެން، އަމިއްލަ ވަޒަނާއި، ޤައުމުގެ މީހުންނާއި، ޢާއިލާއާއި، ދަރީން ދޫކޮށް ހިޖުރަކުރާ މީހާ، އޭނާގެ މަންޒިލަށް ވާޞިލުވުމުގެ ކުރިން މަރުވެއްޖެނަމަ، މާތް ﷲ އޭނާއަށް ފުރިހަމަ އަޖުރު ދެއްވާނެއެވެ. އެހެނީ، މާތް ﷲ އިޙްސާންތެރީންގެ އަޖުރު ގެއްލެނިނުކުރައްވައެވެ. عَنْ سَعِيدٍ بنِ جُبَيرٍ فِي قوله: ﴿وَمَن يَخْرُجْ مِنۢ بَيْتِهِۦ مُهَاجِرًا إِلَى ٱللَّهِ وَرَسُولِهِۦ﴾، قَالَ: كَانَ رَجُلٌ مِن خُزَاعَةَ يُقَالُ لَهُ ضَمْرَةُ بْنُ الْعَيْصِ - أَو: الْعَيْصُ بنُ ضَمْرَةَ بَنِ زَنَبَاعٍ- قَالَ: فَلَمَّا أُمِرُوا بِالهْجْرَةَ كَانَ مَرِيضًا، فَأَمَرَ أَهْلَهُ أَنْ يَفْرِشُوا لَهُ علَى سَرِيرِهِ وَيَحْمِلُوهُ إِلَى رَسُوِل اللهِ صَلَّى اللهُ عَلَيهِ وَسَلَّمَ. قَالَ: فَفَعَلُوا، فَأَتَاه ُاْلمَوتُ وَهُوَ بِالتَّنْعِيمِ، فَنَـزَلَتْ هَذِهِ الآيَةُ. (سنن البيهقي، ج 9، ص: 14، 15) (މާތް ﷲގެ ވަޙީބަސްފުޅު ﴿وَمَن يَخْرُجْ مِنۢ بَيْتِهِۦ مُهَاجِرًا إِلَى ٱللَّهِ وَرَسُولِهِۦ﴾ އާ ބެހޭ ގޮތުން ސަޢީދު ބްނު ޖުބައިރުގެ އަރިހުން ރިވާވެގެން ވެއެވެ. ޟަމްރާ ބިން އަލްޢައިޞް (މީނާގެ ނަމަކީ ޟަމްރާ ބިން ޤައިސް ކަމަށްވެސް ރިވާވެފައި ވެއެވެ.) އޭ ކިޔުނު ޚުޒާޢާ ޤަބީލާގެ މީހަކު އުޅުނެވެ. ހިޖުރަކުރަން އަމުރުކުރެއްވި އިރު އޭނާ އުޅެނީ ބަލިވެއެވެ. ދެން އޭނާގެ އެނދުގައި ތަންމަތި އަޅައި އެ ތަންމަތީގައި އޭނާ ބާއްވައިގެން ރަސޫލުﷲ ﷺ ގެ އަރިހަށް ގެންދިއުމަށް އޭނާގެ އަހުލުވެރިން ގާތުގައި އެދުނެވެ. ދެން އެމީހުން އެ ގޮތަށް ހެދިއެވެ. އެމީހުން އައްތަންޢީމާ ހަމައަށް ދެވުނުތަނާ އޭނާ މަރުވެއްޖެއެވެ. އެހިނދު މި އާޔަތް ބާވައިލެއްވިއެވެ. (ސުނަނުލްބައިހަޤީ، ޖ: 9، ޞ: 14، 15) މިއާޔަތަކީ ހިޖްރަކުރުމަށް ހިތްވަރުދެއްވާފައިވާ އާޔަތެކެވެ. އޭނާގެ އަމިއްލަ ވަޒަނުގައި އިސްލާމްދީނުގެ ޝިޢާރުތައް ޤާއިމުނުކުރެވޭ ކޮންމެ މީހަކަށެވެ. އެފަދަ ކޮންމެ މީހެއްގެ މައްޗަށް ލާޒިމުވެގެންވަނީ، އެއްވެސް ބައެއްގެ އުނދަގުލެއް، ގެއްލުންދިނުމެއް ނުލިބި މިނިވަންކަމާއެކު މާތް ﷲ އަށް އަޅުކަންކުރެވޭ ތަނަކަށް ހިޖުރަކުރުމެވެ. އެހެނީ، މާތް ﷲގެ ބިން ވަނީ ތަނަވަސްވެގެންނެވެ. މާތް ﷲއީ ފާފަފުއްސެވުމުގައި މަތިވެރި ރަސްކަލާނގެއެވެ. އިންސާނާގެ ކިބައިން ވެވޭ ފާފަތައް އެކަލާނގެ ފުއްސަވައި ދެއްވައެވެ. އަދި އެކަލާނގެއީ އެކަލާނގެ ޙަޟްރަތަށް ތައުބާވާ މީހުންނަށް އެކަލާނގެ ރަޙްމަތް ތަނަވަސްވެގެންވާ ރަސްކަލާނގެއެވެ. ދެން މާތް ﷲ މިވަނީ ޖިހާދާއި ހަނގުރާމައިގެ ޙާލަތުގައްޔާއި، ބިރުވެރިކަމުގެ ޙާލަތުގައްޔާއި ދަތުރުމަތީގައިވާ ޙާލަތުގައި ނަމާދު ކުރާނެ ގޮތް އަންގަވައިދެއްވާފައެވެ. ނަމާދަކީ އެއްވެސް ޙާލެއްގައި ދޫކޮށްނުލެވޭނޭ އަޅުކަމަކަށް ވާތީއެވެ. އެކަލާނގެ ވަޙީކުރައްވަނީ މިފަދައިންނެވެ."],["ތިޔަބައިމީހުން ބިމުގައި ދަތުރުފަތުރުކޮށް އުޅޭއިރު، كافر ވި މީހުން ތިޔަބައިމީހުންނަށް ގެއްލުމެއް ދީފާނެކަމަށް ބިރުގެންފިނަމަ، ނަމާދު قصر ކުރުމަކުން ތިޔަބައިމީހުންގެ މައްޗަކަށް ކުށެއްނެތެވެ. ހަމަކަށަވަރުން، ތިޔަބައިމީހުންނަށް ފާޅުވެގެންވާ عداوة ތެރިން ކަމުގައި كافر ން ވިއެވެ. (101)",'އޭ މުއުމިނުންނޭވެ! ތިޔަބައިމީހުން ޖިހާދުކުރުމަށް ނުވަތަ ވިޔަފާރިއަށް ދަތުރުކުރާއިރު، ތިޔަބައިމީހުންގެ ޢަދުއްވުންގެ ފަރާތުން ތިޔަބައިމީހުންނަށް ޤަތުލުކުރުމާއި ހައްޔަރުކުރުން ފަދަ ކަމެއް ކުރިމަތިވެދާނެ ކަމުގެ ބިރުހީވާނަމަ، ހަތަރު ރަކްޢަތް ނަމާދު ދެ ރަކްޢަތަށް ހަދައި ކުރުކޮށް ނަމާދު ކުރުމަކީ މައްސަލައެއް ނޫނެވެ. އެހެނީ، ކާފިރުންނަކީ ތިޔަބައިމީހުންނާ އެންމެ ޢަދާވާތްތެރިކަން ބޮޑު ޢަދުއްވުންނެވެ. އެބައިމީހުންގެ ފަރާތުން އަތުވެދާނެ ނުރައްކަލާމެދު ތިޔަބައިމީހުން ވިސްނައިގެން ތިބޭށެވެ. ފަހެ، ތިޔަބައިމީހުންގެ ވެރިރަސްކަލާނގެއަށް ތިޔަބައިމީހުން އަޅުކަންކުރާ ވަގުތުގައިވެސް ތިޔަބައިމީހުން ޤަތުލުކުރުމަށްއެބައިމީހުން ފަސްނުޖެހޭނެއެވެ. މި އާޔަތުގައި އައިސްފައިވާ ﴿إِنْ خِفْتُمْ﴾ (ތިޔަބައިމީހުން ބިރުގަންނަ ނަމަ) މި ޢިބާރާތަކީ ޝަރުޠެއް ނޫނެވެ. އޭރުގެ ޙާލަތު ބަޔާންކުރެއްވުމެކެވެ. އެހެނީ، ހަނގުރާމައިގެ ޙާލަތުގައި އަބަދުވެސް ބިރުވެރިކަމާ ނުތަނަވަސްކަން އޮންނާނެއެވެ. އަންނަނަވި ޙަދީޘުން މިކަން ސާފުވެއެވެ. عَنْ يَعْلَى بْنِ أُمَيَّةَ، قَالَ سَأَلْتُ عُمَرَ بْنَ الْخَطَّابِ قُلْتُ لَيْسَ عَلَيْكُمْ جُنَاحٌ أَنْ تَقْصُرُوا مِنَ الصَّلاَةِ إِنْ خِفْتُمْ أَنْ يَفْتِنَكُمُ الَّذِينَ كَفَرُوا وَقَدْ أَمِنَ النَّاسُ فَقَالَ عَجِبْتُ مِمَّا عَجِبْتَ مِنْهُ فَسَأَلْتُ رَسُولَ اللَّهِ ـ صلى الله عليه وسلم ـ عَنْ ذَلِكَ فَقَالَ ‏ "‏ صَدَقَةٌ تَصَدَّقَ اللَّهُ بِهَا عَلَيْكُمْ فَاقْبَلُوا صَدَقَتَهُ"‏.‏ (سنن ابن ماجه، كتاب إقامة الصلاة والسنة فيها) (ޔަޢުލާ ބިން އުމައްޔާގެ އަރިހުން ރިވާވެގެން ވެއެވެ. އޭނާ ވިދާޅުވިއެވެ. އަހުރެން ޢުމަރު ބްނު އަލްޚައްޠާބު رضي الله عنه އަށް ދެންނެވީމެވެ. މާތް ﷲ ވަޙީކުރައްވަނީ ﴿لَيْسَ عَلَيْكُمْ جُنَاحٌ أَن تَقْصُرُوا۟ مِنَ ٱلصَّلَوٰةِ إِنْ خِفْتُمْ أَن يَفْتِنَكُمُ ٱلَّذِينَ كَفَرُوٓا۟ ۚ﴾ (ކާފިރުން ތިޔަބައިމީހުންނަށް ގެއްލުމެއް ދީފާނެކަމަށް ބިރުގަންނަ ނަމަ ނަމާދު ޤަޞްރުކުރުމަކުން ތިޔަބައިމީހުންގެ މައްޗަކަށް ކުށެއްނެތެވެ.) އެވެ. މިހާރު މީސްތަކުން މިތިބީ އަމާންކަމުގައެވެ. ޢުމަރު رضي الله عنه އަހުރެންނަށް ވިދާޅުވިއެވެ. ތިބާއަށް ތިޔަ ސުވާލުއުފެދުނު ކަމަކީ ތިމަންކަލޭގެފާނަށްވެސް ސުވާލުއުފެދުނު ކަމެކެވެ. ދެން އެކަމާމެދު ތިމަންކަލޭގެފާނު ރަސޫލުﷲ ﷺ އަށް ސުވާލު ދެންނެވީމެވެ. އެކަލޭގެފާނު ތިމަންކަލޭގެފާނަށް ޙަދީޘުކުރެއްވިއެވެ. "މާތް ﷲ ތިޔަބައިމީހުންގެ މައްޗަށް ކުރެއްވި ޞަދަޤާތެކެވެ. ފަހެ، ތިޔަބައިމީހުން އެކަލާނގެ ޞަދަޤާތް ޤަބޫކުރާށެވެ." (ސުނަނު އިބްނު މާޖާ، ޙަދީޘު: 1118)'],['އޭ މުއުމިނުންނޭވެ! ތިޔަބައިމީހުން ޖިހާދުކުރުމަށް ނުވަތަ ވިޔަފާރިއަށް ދަތުރުކުރާއިރު، ތިޔަބައިމީހުންގެ ޢަދުއްވުންގެ ފަރާތުން ތިޔަބައިމީހުންނަށް ޤަތުލުކުރުމާއި ހައްޔަރުކުރުން ފަދަ ކަމެއް ކުރިމަތިވެދާނެ ކަމުގެ ބިރުހީވާނަމަ، ހަތަރު ރަކްޢަތް ނަމާދު ދެ ރަކްޢަތަށް ހަދައި ކުރުކޮށް ނަމާދު ކުރުމަކީ މައްސަލައެއް ނޫނެވެ. އެހެނީ، ކާފިރުންނަކީ ތިޔަބައިމީހުންނާ އެންމެ ޢަދާވާތްތެރިކަން ބޮޑު ޢަދުއްވުންނެވެ. އެބައިމީހުންގެ ފަރާތުން އަތުވެދާނެ ނުރައްކަލާމެދު ތިޔަބައިމީހުން ވިސްނައިގެން ތިބޭށެވެ. ފަހެ، ތިޔަބައިމީހުންގެ ވެރިރަސްކަލާނގެއަށް ތިޔަބައިމީހުން އަޅުކަންކުރާ ވަގުތުގައިވެސް ތިޔަބައިމީހުން ޤަތުލުކުރުމަށްއެބައިމީހުން ފަސްނުޖެހޭނެއެވެ. މި އާޔަތުގައި އައިސްފައިވާ ﴿إِنْ خِفْتُمْ﴾ (ތިޔަބައިމީހުން ބިރުގަންނަ ނަމަ) މި ޢިބާރާތަކީ ޝަރުޠެއް ނޫނެވެ. އޭރުގެ ޙާލަތު ބަޔާންކުރެއްވުމެކެވެ. އެހެނީ، ހަނގުރާމައިގެ ޙާލަތުގައި އަބަދުވެސް ބިރުވެރިކަމާ ނުތަނަވަސްކަން އޮންނާނެއެވެ. އަންނަނަވި ޙަދީޘުން މިކަން ސާފުވެއެވެ. عَنْ يَعْلَى بْنِ أُمَيَّةَ، قَالَ سَأَلْتُ عُمَرَ بْنَ الْخَطَّابِ قُلْتُ لَيْسَ عَلَيْكُمْ جُنَاحٌ أَنْ تَقْصُرُوا مِنَ الصَّلاَةِ إِنْ خِفْتُمْ أَنْ يَفْتِنَكُمُ الَّذِينَ كَفَرُوا وَقَدْ أَمِنَ النَّاسُ فَقَالَ عَجِبْتُ مِمَّا عَجِبْتَ مِنْهُ فَسَأَلْتُ رَسُولَ اللَّهِ ـ صلى الله عليه وسلم ـ عَنْ ذَلِكَ فَقَالَ ‏ "‏ صَدَقَةٌ تَصَدَّقَ اللَّهُ بِهَا عَلَيْكُمْ فَاقْبَلُوا صَدَقَتَهُ"‏.‏ (سنن ابن ماجه، كتاب إقامة الصلاة والسنة فيها) (ޔަޢުލާ ބިން އުމައްޔާގެ އަރިހުން ރިވާވެގެން ވެއެވެ. އޭނާ ވިދާޅުވިއެވެ. އަހުރެން ޢުމަރު ބްނު އަލްޚައްޠާބު رضي الله عنه އަށް ދެންނެވީމެވެ. މާތް ﷲ ވަޙީކުރައްވަނީ ﴿لَيْسَ عَلَيْكُمْ جُنَاحٌ أَن تَقْصُرُوا۟ مِنَ ٱلصَّلَوٰةِ إِنْ خِفْتُمْ أَن يَفْتِنَكُمُ ٱلَّذِينَ كَفَرُوٓا۟ ۚ﴾ (ކާފިރުން ތިޔަބައިމީހުންނަށް ގެއްލުމެއް ދީފާނެކަމަށް ބިރުގަންނަ ނަމަ ނަމާދު ޤަޞްރުކުރުމަކުން ތިޔަބައިމީހުންގެ މައްޗަކަށް ކުށެއްނެތެވެ.) އެވެ. މިހާރު މީސްތަކުން މިތިބީ އަމާންކަމުގައެވެ. ޢުމަރު رضي الله عنه އަހުރެންނަށް ވިދާޅުވިއެވެ. ތިބާއަށް ތިޔަ ސުވާލުއުފެދުނު ކަމަކީ ތިމަންކަލޭގެފާނަށްވެސް ސުވާލުއުފެދުނު ކަމެކެވެ. ދެން އެކަމާމެދު ތިމަންކަލޭގެފާނު ރަސޫލުﷲ ﷺ އަށް ސުވާލު ދެންނެވީމެވެ. އެކަލޭގެފާނު ތިމަންކަލޭގެފާނަށް ޙަދީޘުކުރެއްވިއެވެ. "މާތް ﷲ ތިޔަބައިމީހުންގެ މައްޗަށް ކުރެއްވި ޞަދަޤާތެކެވެ. ފަހެ، ތިޔަބައިމީހުން އެކަލާނގެ ޞަދަޤާތް ޤަބޫކުރާށެވެ." (ސުނަނު އިބްނު މާޖާ، ޙަދީޘު: 1118)',"މިއާޔަތުގައި މިވަނީ ޚައުފު ނަމާދު ކުރާނެގޮތް ބަޔާންކޮށްދެއްވާފައެވެ. މާނައީ: އޭ ރަސޫލާ ﷺ އެވެ. ކަލޭގެފާނު ހަނގުރާމައިގެ ބިރުވެރިކަމުގެ ތެރޭގައި ތިބި މުއުމިނުން ގާތު ހުންނަވާފައި، އެބައިމީހުންނާ އެކު ނަމާދުކުރައްވަން ޖެހިވަޑައިގެންފި ހިނދެއްގައި، އެބައިމީހުން ދެބަޔަކަށް ބައްސަވާށެވެ. އެއްބަޔަކު ފުރިހަމައަށް ހަތިޔާރު އަޅައިގެން ތިބެ ކަލޭގެފާނާއެކު ނަމާދުކުރާނީއެވެ. އަނެއް ބަޔަކު ތިބޭނީ ޢަދުއްވުންނާ ކުރިމަތިލައިގެންނެވެ. ދެން ފުރަތަމަ ބައިގެ މީހުން ނަމާދުކޮށް ނިމުމުން، ނަމާދު ނުކޮށް ތިބި މީހުން އައިސް ކަލޭގެފާނުގެ ފަހަތްޕުޅުގައި ނަމާދުކުރާނީއެވެ. އެބައިމީހުން ތިބެންވާނީ ޢަދުއްވުންނަށް ވިސްނައިގެން ފުރިހަމަ ހަތިޔާރާއެކުގައެވެ. ކާފިރުންގެ މީހުން އެދެނީ ތިޔަބައިމީހުން ނަމާދަށް ސަމާލުވެ، ތިޔަބައިމީހުންގެ މުދަލާއި ހަތިޔާރު ދޫކޮށް ނަމާދާއިގެން މަޝްޣޫލުވާ ވަގުތު ކުއްލިގޮތަކަށް ތިޔަބައިމީހުންނަށް ޙަމަލާދީ ތިޔަބައިމީހުން ޤަތުލުކޮށްލުމަށެވެ. އޭ މުއުމިނުންނޭވެ! ތިޔަބައިމީހުން ދަތުރުމަތީގައި، ނުވަތަ ބަލި ޙާލަތުގައި ވާނަމަ، ތިޔަބައިމީހުން ހަތިޔާރު ނޭޅުމަކުން މައްސަލައެއް ނެތެވެ. އެކަމަކު ތިޔަބައިމީހުން ތިބެންވާނީ ޢަދުއްވުންނަށް ސަމާލުވެގެންނެވެ. އަދި ތިޔަބައިމީހުންނަށް ވެވުނު ވަރަކުން އެބައިމީހުންގެ ކިބައިން ރައްކާތެރިވާށެވެ. އެބައިމީހުން ތިބެނީ ތިޔަބައިމީހުންނަށް ގެއްލުންދޭނެ ފުރުޞަތަކަށް ބަލަބަލައެވެ. މާތް ﷲ ވަނީ އެ ނުބައި ކާފިރުންނަށް އިންތިހާއަށް އިހާނެތިކުރުވަނިވި ގަދަފަދަ ޢަޛާބު ތައްޔާރުކުރައްވާފައެވެ. عَن أَبِي هُرَيْرَةَ، قَالَ كَانَ رَسُولُ اللَّهِ صلى الله عليه وسلم نَازِلاً بَيْنَ ضَجْنَانَ وَعُسْفَانَ مُحَاصِرَ الْمُشْرِكِينَ فَقَالَ الْمُشْرِكُونَ إِنَّ لِهَؤُلاَءِ صَلاَةً هِيَ أَحَبُّ إِلَيْهِمْ مِنْ أَبْنَائِهِمْ وَأَبْكَارِهِمْ أَجْمِعُوا أَمْرَكُمْ ثُمَّ مِيلُوا عَلَيْهِمْ مَيْلَةً وَاحِدَةً فَجَاءَ جِبْرِيلُ عَلَيْهِ السَّلاَمُ فَأَمَرَهُ أَنْ يَقْسِمَ أَصْحَابَهُ نِصْفَيْنِ فَيُصَلِّيَ بِطَائِفَةٍ مِنْهُمْ وَطَائِفَةٌ مُقْبِلُونَ عَلَى عَدُوِّهِمْ قَدْ أَخَذُوا حِذْرَهُمْ وَأَسْلِحَتَهُمْ فَيُصَلِّيَ بِهِمْ رَكْعَةً ثُمَّ يَتَأَخَّرَ هَؤُلاَءِ وَيَتَقَدَّمَ أُولَئِكَ فَيُصَلِّيَ بِهِمْ رَكْعَةً تَكُونُ لَهُمْ مَعَ النَّبِيِّ صلى الله عليه وسلم رَكْعَةً رَكْعَةً وَلِلنَّبِيِّ صلى الله عليه وسلم رَكْعَتَانِ‏. (سنن النسائي، كتاب صلاة الخوف، باب- 1) (އަބޫހުރައިރާ رضي الله عنه ގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ރަސޫލުﷲﷺ މުޝްރިކުން ޙިސާރުކުރައްވައިގެން ޟަޖްނާނާއި ޢުސްފާނާއި ދެމެދަށް ފައިބައިވަޑައިގެން ހުންނެވިއެވެ. އެ ހިނދު މުޝްރިކުން ބުންޏެވެ. ހަމަކަށަވަރުން އެބައިމީހުންގެ ފިރިހެން ދަރިންނާއި، ޒުވާން އަންހެން ދަރިންނަށް ވުރެ އެބައިމީހުން ލޯބިވާ ނަމާދެއް އެބައިމީހުންނަށް ވެއެވެ. އެ ވަގުތު ތިޔަބައިމީހުން އެކަތިގަނޑަކަށްވެ އެއް ފަހަރާ ޙަމަލާދޭށެވެ. އެހިނދު ޖިބްރީލު عليه السلام ވަޑައިގެން އެކަލޭގެފާނުގެ އަޞްޙާބުން ދެބަޔަކަށް ބެއްސެވުމަށް އެންގެވިއެވެ. ދެން، އޭގެ ތެރެއިން އެއްބައި މީހުން ސަމާލުވެ ހަތިޔާރުއަޅައިގެން ދުޝްމަނުންނާ ކުރިމަތިލައިގެން ތިބޭއިރު، ރަސޫލުﷲﷺއަނެއްބައި މީހުންނާއެކު ނަމާދުކުރައްވާނީއެވެ. އެބައިމީހުންނާއެކު ކުރައްވާނީ އެއް ރަކުޢަތެވެ. ދެން މިބައިމީހުން ފަހަތަށް ޖެހި އަނެއްބައި މީހުން ކުރިއަށް ޖެހުމުން އެކަލޭގެފާނު އެބައިމީހުންނާއެކު އެއް ރަކުޢަތް ކުރައްވާނީއެވެ. އޭގެ ތެރެއިން ކޮންމެ ބަޔަކަށް ނަބިއްޔާ ﷺ އާއެކު ރަކުޢަތެކެވެ. ނަބިއްޔާ ﷺ އަށް ދެ ރަކުޢަތެވެ. (ސުނަނުއް ނަސާއީ، ޙަދީޘު: 1544)"],["އަދި، ތިޔަބައިމީހުން ނަމާދުކޮށް އަވަދިވެއްޖިއްޔާ، ތިޔަބައިމީހުން اللَّه ހަނދުމަކޮށް އުޅޭށެވެ! ކޮޅަށްތިބޭ حال ގައްޔާއި، އިށީނދެތިބޭ حال ގައްޔާއި، އޮށޯވެތިބޭ حال ގައެވެ. އަދި، ތިޔަބައިމީހުންނަށް أمان ކަން ލިބިއްޖެ ހިނދަކު، ނަމާދު (ފުރިހަމަކޮށް) قائم ކުރާށެވެ! ހަމަކަށަވަރުން، ނަމާދަކީ مؤمن ތަކުންގެ މައްޗަށް وقت ކަނޑައެޅިގެންއޮތް فرض އެއްކަމުގައި ވެއެވެ. (103)","ތިޔަބައިމީހުން ނަމާދުކޮށް، މާތް ﷲ އެންގެވިގޮތަށް އެނަމާދު ފުރިހަމަކުރުމަށް ފަހު، ތިޔަބައިމީހުން ކޮޅަށް ތިބޭ ޙާލުގައްޔާއި، އިށީނދެގެން ތިބޭ ޙާލުގައްޔާއި، އޮށޯވެގެން ތިބޭ ޙާލުގައި، އެބަހީ ހުރިހާ ޙާލެއްގައި، ގިނަގިނައިން މާތް ﷲއަށް ޒިކުރުކުރާށެވެ. މާތް ﷲ ތިޔަބައިމީހުންގެ ޢަދުއްވުންގެ މައްޗަށް ތިޔަބައިމީހުންނަށް ނަޞްރުދެއްވާތޯއެވެ. ބިރުވެރިކަން ފިލައިގެން ގޮސް ތިޔަބައިމީހުންނަށް އަމާންކަން ލިބުމުން، މާތް ﷲ އަންގަވާފައިވާ ގޮތަށް، ޚުޝޫޢަތް ތެރިކަމާއެކު، ރަކްޢަތްތަކާ، ސަޖިދަތަކާ، ރުކޫޢުތައް ފުރިހަމަކޮށް، އޭގެ ހުރިހާ ޝަރުޠުތަކަކާއެކު ނަމާދު ޤާއިމުކުރާށެވެ. ހަމަކަށަވަރުން ނަމާދަކީ ކަނޑައެޅިފައިވާ ވަކި ވަގުތުތަކެއްގައި ކުރުމަށް މުއުމިނުންގެ މައްޗަށް ފަރުޟުކުރައްވާފައިވާ އަޅުކަމެކެވެ. ނަމާދު އޭގެ ވަގުތަށް ވުރެ ފަސްކުރުމާއި، ދަތުރާއި ހަނގުރާމައިގެ ޙާލަތުގައި މެނުވީ ނަމާދުގެ ރަކްޢަތްތައް މަދުކުރުމީ ހުއްދަވެގެންވާ ކަމެއް ނޫނެވެ."],["ތިޔަބައިމީހުން دشمن ން އަތުލައިގަތުމުގައި ފިނޑިވެ ނިކަމެތިނުވާހުށިކަމެވެ! ތިޔަބައިމީހުންނަށް (ލިބިފައިވާ ހާނީއްކައިގެ ސަބަބުން) ވޭންލިބޭ ކަމުގައިވާނަމަ، ފަހެ، ތިޔަބައިމީހުންނަށް ވޭންލިބޭފަދައިން، ހަމަކަށަވަރުން، އެއުރެންނަށްވެސް ވޭންލިބޭނެތެވެ. އެއުރެން ނޭދޭކަންތައް اللَّه ގެ حضرة ން ތިޔަބައިމީހުން އެދެމުއެވެ. މޮޅަށް ދެނެވޮޑިގެންވާ حكيم ވަންތަ ކަލަކުކަމުގައި اللَّه ވޮޑިގެންވެއެވެ. (104)","ތިޔަބައިމީހުން دشمن ން އަތުލައިގަތުމުގައި ފިނޑިވެ ނިކަމެތިނުވާހުށިކަމެވެ! ތިޔަބައިމީހުންނަށް (ލިބިފައިވާ ހާނީއްކައިގެ ސަބަބުން) ވޭންލިބޭ ކަމުގައިވާނަމަ، ފަހެ، ތިޔަބައިމީހުންނަށް ވޭންލިބޭފަދައިން، ހަމަކަށަވަރުން، އެއުރެންނަށްވެސް ވޭންލިބޭނެތެވެ. އެއުރެން ނޭދޭކަންތައް اللَّه ގެ حضرة ން ތިޔަބައިމީހުން އެދެމުއެވެ. މޮޅަށް ދެނެވޮޑިގެންވާ حكيم ވަންތަ ކަލަކުކަމުގައި اللَّه ވޮޑިގެންވެއެވެ. (104)"],["ހަމަކަށަވަރުން، حق ގޮތުގައި ތިމަންރަސްކަލާނގެ ކަލޭގެފާނަށް ފޮތް ބާވައިލެއްވީ، ކަލޭގެފާނަށް اللَّه އަންގަވާފައިވާ ގޮތުގެމަތިން، މީސްތަކުންގެ މެދުގައި حكم ކުރެއްވުމަށެވެ. خيانة ތެރިންގެ دفاع ގައި މަސައްކަތް ކުރައްވާ ބޭކަލަކުކަމުގައި ކަލޭގެފާނު ވެވަޑައި ނުގަންނަވާށެވެ! (105)","ފާޅުވެގެންވާ ޙައްޤު ބަޔާންކުރާ، މި ކީރިތި ޤުރްއާން ކަލޭގެފާނުގެ މައްޗަށް ބާވައިލެއްވީ ތިމަންރަސްކަލާނގެއެވެ. އެފޮތުގައި ތިމަންރަސްކަލާނގެ ކަލޭގެފާނަށް އުނގަންނަވައިދެއްވީ، އަނިޔާލިބިފައިވާ މީހުންނަށް އިންޞާފު ހޯދައިދިނުމާއި، މީސްތަކުންގެ މެދުގައި ޢަދުލުވެރިކަން ޤާއިމުކުރުމުގެ އުޞޫލުތައް ބޭނުންކުރައްވައި މީސްތަކުންގެ މެދުގައި ޙުކުމްކުރެއްވުމަށެވެ. އަދި ޚިޔާނާތްތެރީންގެ ފަރާތުން ޖަދަލުކުރައްވައި އެބައިމީހުން ދިފާޢުކުރައްވާ ބޭކަލަކު ކަމުގައި ކަލޭގެފާނު ވެވަޑައިނުގަންނަވާށެވެ."],["އަދި، ފާފަފުއްސެވުން އެދި، اللَّه ގެ حضرة އަށް ކަލޭގެފާނު ދަންނަވާށެވެ! ހަމަކަށަވަރުން، ގިނަގިނައިން ފާފަފުއްސަވާ رحيم ވަންތަ ކަލަކު ކަމުގައި اللَّه ވޮޑިގެންވެއެވެ. (106)","-"],["އެއުރެންގެ އަމިއްލަ نفس ތަކަށް خيانة ތެރިވާ މީހުންގެ ފަރާތުން، ކަލޭގެފާނު ޖަދަލު ނުކުރައްވާށެވެ! ހަމަކަށަވަރުން، ފާފަވެރިވެ خيانة ތެރިވާ މީހަކު ދެކެ اللَّه ލޯބިވެވޮޑިގެނެއް ނުވެތެވެ. (107)","އަދި އީމާންކަން ފާޅުކޮށްގެން އުޅުނު ޚިޔާނާތްތެރި މުނާފިޤު ޠުޢަމާ ދިފާޢުކުރައްވަން ވިސްނެވިކަމަށްޓަކައި މާތް ﷲގެ ޙަޟްރަތުގައި ފާފަފުއްސެވުމަށް އެދި ދަންނަވާށެވެ. މާތް ﷲ ޙަރާމްކުރެއްވި ފާފަތަކަށް އަރައިގަނެ އަމިއްލަ ނަފްސަށް ޚިޔާނާތްތެރިވާ މީހުންގެ ދިފާޢުގައި ކަލޭގެފާނު ޖަދަލު ނުކުރައްވާށެވެ. އެހެނީ، ކުށުން ބަރީއަވެފައިވާ މީހުންގެ ބޮލުގައި ތުހުމަތު އަޅުވައި، ޚިޔާނާތްތެރި ވުމުގައި ޙައްދު ފަހަނައަޅާފައިވާ މީހާ ދެކެ މާތް ﷲލޯބިވެވޮޑިނުގަންނަވައެވެ. އޭނާ ފާފަކޮށް، ޚިޔާނާތްތެރިވެފައި އެހެން މީހުންގެ ބޮލުގައި އެ ޖަރީމާ ހިންގި ކަމުގެ ތުހުމަތު އަޅުވައެވެ. މިއާޔަތް ބާވައިލެއްވީ އެންމެ ރިވެތި ވާހަކަތަކުގެ ތެރެއިން ވާހަކައަކާ ގުޅޭ ގޮތުންނެވެ. ޙައްޤާއި އިންޞާފަށް ނަޞްރު ލިބުމުގެ އެންމެ ރިވެތި އެއް މިސާލު އެ ވާހަކައިން ފެނިގެން ދެއެވެ. ޤުރްއާނުގެ ދެމިހުންނަނިވި ޞަފްޙާތަކުގައި އެ ވާހަކަ މިވަނީ ރައްކާކުރެވިފައެވެ. އަނިޔާވެރި ގޮތުގައި ނުޙައްޤުން ވައްކަމުގެ ތުހުމަތު ކުރެވުނު ޔަހޫދީއަކަށް އިންޞާފު ލިބި، އީމާންކަން ބަލި ކަށި، ބޭރުފުށުން ތަޤްވާވެރިކަމާއި ހެޔޮލަފާކަން ފާޅުކޮށްގެން ހުރި އަޞްލު ވަގު ކަމުގައިވާ، މުސްލިމެއްގެ ދިފާޢުގައި އޭނާގެ ޤައުމުގެ މީހުން ނުކުތުމުންނާއި، ފެންނަން ހުރި ޤަރީނާތަކުގެ މައްޗަށް ބިނާކުރައްވައި ރަސޫލުﷲﷺވެސް އެ ޔަހޫދީމީހާގެ އަތް ކަނޑުއްވަން އުޅުއްވާ ހިސާބަށް ކަންތައް ދިއުމަށް ފަހު އެ މުސްލިމް މީހާ އެ ކުށުގައި ބެދުނު ގޮތުގެ ވާހަކައެވެ. ތަފްސީރު ޢިލްމުވެރިން ލިޔުއްވާފައިވާ ގޮތުގައި ވާހަކައިގެ ޚުލާޞާއަކީ: ޠުޢަމާ ބިން އުބައިރިޤް އޭ ކިއުނު މުސްލިމަކު އޭނާގެ އަވަށްޓެރިއެއް ކަމުގައިވާ ޤަތާދާ ބިން އައްނުޢުމާން ގެ އަތުން އައްޑަނައަކާއި އެހެން ހަތިޔާރު ވަގަށް ނެގިއެވެ. އެތަކެތި ރައްކާކޮށްފައި ހުރީ ގޮދަން ފުށް ކޮންމެވެސް ވަރަކަށް ހުރި ކޮތަޅެއްގައެވެ. އެކޮތަޅުގައި ހުރި ލޯވަޅަކުން އެފުށް މަޑުމަޑުން ފައިބައެވެ. އޭނާ މި އައްޑަނައާއި ހަތިޔާރު ހިފައިގެން ގޮސް ޒައިދު ބްނު އައްސަމީނު ކިޔާ ޔަހޫދީއެއްގެ އަތަށް ރައްކާކުރަން ދިނެވެ. އެ ޔަހޫދީއަކަށް އެއީ ވަގަށް ނަގާފައި ހުރި ތަކެތި ކަމެއް ނޭނގެއެވެ. ޤަތާދާއަށް އޭނާގެ ހަތިޔާރު ގެއްލިއްޖެކަން ފަހު ދުވަހު ހެނދުނު އެނގުނެވެ. އަދި އޭނާގެ އަވައްޓެރިޔާ ޠުޢަމާގެ މައްޗަށް މިކަމުގައި ޝައްކުވެގެން އެގެ ހޯދިއެވެ. ނަމަވެސް އެގެއިން އެއްވެސް އެއްޗެއް ނުފެނުނެވެ. އަދި އޭނާ އެ ނުނަގާ ކަމަށާ އޭނާގެ ކިބައިގައި އޭގެ އެއްވެސް މަޢުލޫމާތެއް ނެތް ކަމަށް ހުވާކުރިއެވެ. އަދި އޭނާގެ ޤައުމުގެ ބަޔަކު ގޮވައިގެން އެ ހަތިޔާރު ހޯދަން ނުކުތެވެ. އަދި އެއްކަލަ ކޮތަޅުން ފައިބާފައި ހުރި ފުށުގެ އަސަރު ފެންނަން ހުރި ގޮތަށް ބަލައިގެން ޔަހޫދީ ގެ ގެއާ ހަމައަށް ދިޔައެވެ. އަދި އެގެއިން އެ އައްޑަނައާއި ހަތިޔާރު ފެނުނެވެ. އެހިނދު އެ ޔަހޫދީ ބުންޏެވެ. އަހުރެންނަކަށް ތިޔަ ތަކެއްޗާ ބެހޭ އެއްވެސް ކަމެއް ނޭނގެއެވެ. ތިއެއްޗެތި ގެނައީ ޠުޢަމާ އެވެ. އަހުރެންގެ އަތުގައި އަމާނާތެއްގެ ގޮތުގައި ބެހެއްޓުމަށެވެ. އަދި ޔަހޫދީންގެ ތެރެއިން ބަޔަކު އޭނާގެ ތެދުވެރިކަމާއި، އަމާނާތްތެރިކަމާއި، އޭނާ އެކުށުން ބަރީއަވެގެންވާ ކަމުގެ މައްޗަށް ހެކިބަސް ދީފިއެވެ. މިވާހަކަ މީސްތަކުންގެ މެދުގައި ފެތުރެން ފެށުމުން، ޠުޢަމާ ބޭޒާރުވެދާނެތީ އޭނާގެ ޤައުމުގެ މީހުން ބިރުގަތެވެ. އެބައިމީހުން ބުންޏެވެ. އަހަރުމެން ރަސޫލުﷲ ﷺ ގެ އަރިއަހަށް ދަމާ ހިނގާށެވެ. އެކަލޭގެފާނު އޭނާގެ ފަރާތުން ވާހަކަ ދައްކަވާތޯއެވެ. އަދި އޭނާ ބަރީއަ ވެގެންވާ ކަމަށާއި، އެ ޔަހޫދީ އަކީ ވަގެއް ކަމަށް އަހަރުމެން އެކަލޭފާނުގެ އަރިއަހުގައި ހެކިބަސް ދިނުމަށެވެ. އެބައިމީހުން ރަސޫލުﷲ ﷺގެ އަރިއަހަށް ގޮސް ދެންނެވިއެވެ. އަހަރުމެންގެ އެކުވެރިޔާ ޠުޢަމާގެ މައްޗަށް ވައްކަމުގެ ތުހުމަތު ކުރެވިއްޖެއެވެ. އޭނާއަކީ އެކަމުން ބަރީއަވެގެންވާ ހެޔޮލަފާ މީހެކެވެ. ވައްކަން ކުރީ މިވެނި ޔަހޫދީއެކެވެ. އަހަރުމެނަށް އެކަން ރަނގަޅަށް އެނގެއެވެ. އެ އައްޑަނަ ފެނުނީ އޭނާގެ ގެއިންނެވެ. މިއީ އަހަރުމެން މިބުނަނީ ތެދުކަން ސާބިތުކޮށްދޭ އެންމެ ބޮޑު ދަލީލެވެ. ކަލޭގެފާނު އަހަރުމެންގެ އެކުވެރިޔާގެ ދިފާޢުގައި ވާހަކަފުޅު ދައްކަވައި، މި ހަޑިހުތުރު ކުށުން އޭނާ ބަރީއަވެގެންވާކަން އެންމެންގެ ކުރިމަތީގައި އިޢުލާނުކުރައްވާށެވެ. ކަލޭގެފާނު އެހެން ނުހައްދަވައިފިނަމަ އަހަރުމެން ފަޟީހަތްވާނެއެވެ. އަހަރުމެންނަކީ ދީންވެރި ބަޔަކީމުއެވެ. އަދި އިސްލާމްދީނުގެ އަހުލުވެރިންނީމުއެވެ. އެބައިމީހުން އެދައްކަނީ ތެދުވާހަކަ ކަމުގައި ޤަބޫލުކުރެއްވުމުގެ އިތުރުން، ފެންނަން ހުރި ޤަރީނާތަކަށް ބައްލަވައި، (އެ އައްޑަ ފެނުނީ ޔަހޫދީގެ ގެއިންނެވެ. މުސްލިމް މީހާގެ ގެއަކުން ނޫނެވެ.)، ޠުޢަމާއާއި އޭނާގެ ޤައުމު ވައްކަމުގެ ތުހުމަތުން ބަރީއަކުރައްވައި، އެ ތުހުމަތު ޔަހޫދީގެ ބޮލުގައި އަޅުއްވަން، ރަސޫލުﷲ ﷺ ގެ ހިތްޕުޅަށް ހަމަ އަރާވަޑައިގަތް ތަނާ، އެ ޔަހޫދީ ބަރީއަ ކުރައްވައި، ބޭރުފުށުން މުސްލިމެއް ކަމަށް ހެދިގެން ހުރި ޠުޢަމާ ބިން އުބައިރިޤާއާއި، ރަސޫލުﷲ ﷺ އޭނާގެ ދިފާޢުގައި ވާހަކަފުޅު ދައްކަވައި، އެ ޔަހޫދީ ކުށްވެރިކުރައްވާތޯ ދޮގު ހެކިބަސް ދީގެން ރަސޫލުﷲ ﷺއަށް ޙަޤީޤަތް އޮޅުވާލި އޭނާގެ މަކަރުވެރި މުނާފިޤުންގެ ޖަމާޢަތް ކުށްވެރިކުރައްވައި މާތް ﷲ މި ދިހަ އާޔަތް ބާވައިލައްވައިފިއެވެ. ﴿إِنَّا أَنزَلْنَا إِلَيْكَ الْكِتَابَ بِالْحَقِّ لِتَحْكُمَ بَيْنَ النَّاسِ بِمَا أَرَاكَ اللَّهُ ..... ﴾ އިން ފެށިގެން ދިހަ އާޔަތް ބާވައިލެއްވީ މި ހާދިސާއާ ބެހޭގޮތުންނެވެ. މިވާހަކައަކީ އިސްލާމްދީނުގެ ޢަދުލުވެރިކަމާއި، އަނިޔާ ލިބިފައިވާ މީހާއަށް އިންސާފު ހޯދައިދީ، އަނިޔާވެރިޔާ، އިސްލާމީ ސިފަ ބޭރުފުށުން ޖައްސައިގެން ހުއްޓަސް އޭނާގެ އަނިޔާ ހުއްޓުވުމުގައި އިސްލާމްދީން ވާޞިލުވެފައިވާ މަތިވެރި ދަރަޖަ ދައްކައިދޭ އެންމެ ޢިބްރަތްތެރި ދަރުސްތަކުގެ ތެރެއިން ދަރުސެކެވެ. މިއީ ހާދަހާ މަތިވެރި ދަރުސަކާއި ޢިބްރަތެކެވެ! \\nދެން އަންނަނިވި އާޔަތްތަކުގައި ވަނީ، އެބައިމީހުންގެ އަޚާ ސަލާމަތްކުރުމުގެ ބޭނުމުގައި، ކުށެއް ނެތް އެ ޔަހޫދީއާ ދެކޮޅަށް ނުބައި ރޭވުން ރާވައި، އޭނާއަށް ދޮގު ތުހުމަތުކުރި މީހުން އެކުރި ކަންތައް ކުށްވެރި ކުރައްވައި، އެކަމާ މާތް ﷲ ރުހިވޮޑިނުގަންނަވާ މިންވަރު ބަޔާންކުރައްވާފައެވެ. އަދި މިއާޔަތްތަކުގައި ވަނީ ދޮގު ހެކިދީ، ދޮގުހަދައި، ޙަޤީޤަތެއް ނެތް ވާހަކަދައްކައިގެން އެމީހުން ސިއްރުން ރޭވި ނުބައި ރޭވުން ބަޔާންކުރައްވާފައެވެ. އަދި ނަބިއްޔާ ﷺ އަށާއި މުއުމިނުންނަށް އެ މަކަރުވެރި ރޭވުންތެރީންގެ ސިއްރު ބޭޒާރުކުރައްވައި، ޚިޔާނާތްތެރިވުމާއި، ޙަޤީޤަތް އޮޅުވާލުމުގެ ކުށް އެބައިމީހުންނަށް ނިސްބަތްކޮށްފައެވެ. މާތް ﷲ އެބައިމީހުންނާ ބެހޭގޮތުން ވަޙީކުރައްވަނީ މި ފަދައިންނެވެ."],["އެއުރެން މީސްތަކުންނަށް ވަންހަނާވެގަނެތެވެ. އެކަމަކު، اللَّه ގެ حضرة އަށް އެއުރެންނަކަށް ވަންހަނާވެއެއް ނުގަނެވެތެވެ. އެކަލާނގެ ރުހިވޮޑިގެންނުވާ ބަސްތައް، އެއުރެން ވަންހަނާގައި تدبير ކޮށް އުޅޭހިނދު، އެއުރެންނާ އެކުގައި އެކަލާނގެ ވޮޑިގެންވެއެވެ. އެއުރެން ކުރާ عمل ތައް، ފުރިހަމަޔަށް ދެނެވޮޑިގެންވާ ކަލަކުކަމުގައި اللَّه ވޮޑިގެންވެއެވެ. (108)","އެބައިމީހުން ބިރުންނާއި ލަދުން މީސްތަކުންނަށް ފިލަން މަސައްކަތް ކުރާއިރު، އެބައިމީހުން ﷲ އަށް ލަދުވެތިނުވެއެވެ. އެކަލާނގެއީ އެބައިމީހުން ލަދުވެތިވުން އެންމެ ޙައްޤުކަން ބޮޑު ފަރާތެވެ. އަދި އެކަލާނގެ ކޯފާއަށް ބިރުގަތުންވެސް މާ އައުލާކަން ބޮޑެވެ. މާތް ﷲ އެބައިމީހުންނާ އެކު ވޮޑިގެންވެއެވެ. އެބައިމީހުންގެ އެއްވެސް ކަމެއް އެކަލާނގެއަށް ވަންހަނާ ވެގެން ނުވެއެވެ. އެބައިމީހުން ސިއްރުގައި ރާވައި، ކުށެއް ނެތް މީހަކަށް ތުހުމަތުކޮށް، ދޮގު ހެކިދީ، ވައްކަން ކުރި މީހާ ބަރީއަކުރުމަށް ރާވައި، ސިއްރު ގޮތުގައި ފޮރުވައިގެން ތިބި ރޭވުންތައްވެސް އެކަލާނގެ އަޑުއައްސަވައެވެ. ދެން މިއަންނަނީ ކުށެއް ނެތް މީހުންނާ ދެކޮޅަށް ނުބައި ރޭވުންތައް ރާވައި، ވައްކަންކުރި ތިމާމެންގެ އެކުވެރިޔާ ބާޠިލުގޮތުގައި ދިފާޢުކުރަން އުޅުނު މީހުންނަށް އައިސްފައިވާ ވަޢީދާއި އިންޒާރެވެ. އެބައިމީހުންގެ މިޢަމަލަށް ރުހިވޮޑިނުގަންނަވައި މާތް ﷲ ވަޙީކުރައްވަނީ މިފަދައިންނެވެ."],["އެބައިމީހުން ބިރުންނާއި ލަދުން މީސްތަކުންނަށް ފިލަން މަސައްކަތް ކުރާއިރު، އެބައިމީހުން ﷲ އަށް ލަދުވެތިނުވެއެވެ. އެކަލާނގެއީ އެބައިމީހުން ލަދުވެތިވުން އެންމެ ޙައްޤުކަން ބޮޑު ފަރާތެވެ. އަދި އެކަލާނގެ ކޯފާއަށް ބިރުގަތުންވެސް މާ އައުލާކަން ބޮޑެވެ. މާތް ﷲ އެބައިމީހުންނާ އެކު ވޮޑިގެންވެއެވެ. އެބައިމީހުންގެ އެއްވެސް ކަމެއް އެކަލާނގެއަށް ވަންހަނާ ވެގެން ނުވެއެވެ. އެބައިމީހުން ސިއްރުގައި ރާވައި، ކުށެއް ނެތް މީހަކަށް ތުހުމަތުކޮށް، ދޮގު ހެކިދީ، ވައްކަން ކުރި މީހާ ބަރީއަކުރުމަށް ރާވައި، ސިއްރު ގޮތުގައި ފޮރުވައިގެން ތިބި ރޭވުންތައްވެސް އެކަލާނގެ އަޑުއައްސަވައެވެ. ދެން މިއަންނަނީ ކުށެއް ނެތް މީހުންނާ ދެކޮޅަށް ނުބައި ރޭވުންތައް ރާވައި، ވައްކަންކުރި ތިމާމެންގެ އެކުވެރިޔާ ބާޠިލުގޮތުގައި ދިފާޢުކުރަން އުޅުނު މީހުންނަށް އައިސްފައިވާ ވަޢީދާއި އިންޒާރެވެ. އެބައިމީހުންގެ މިޢަމަލަށް ރުހިވޮޑިނުގަންނަވައި މާތް ﷲ ވަޙީކުރައްވަނީ މިފަދައިންނެވެ.","މިއީ ވައްކަންކުރި ޠުޢަމާ ގެ ޤައުމާ މުޚާޠަބުކުރައްވާފައިވާ ވަޙީބަސްފުޅެކެވެ. މާނައީ: ބައެއްގެ ޙިމާޔަތުގައި ވާހަކަ ދެއްކި ޤައުމުގެ މީހުންނޭވެ. ތިޔަބައިމީހުން ތިޔަވަނީ ވައްކަންކުރި ޠުޢަމާއާއި އޭނާ ފަދަ ޚާއިނުންގެ ދިފާޢުގައި މިދުނިޔޭގައި ޖަދަލުކޮށްފައެވެ. މާތް ﷲ އެބައިމީހުންނަށް ޖަޒާދެއްވާ ދުވަސްކަމުގައިވާ އާޚިރަތް ދުވަހު އެބައިމީހުންގެ ދިފާޢުގައި ވާހަކަ ދައްކާނީ ކާކުހެއްޔެވެ؟ ނުވަތަ އެބައިމީހުންގެ ވަކީލަކަށް ވެ، އެބައިމީހުން ދިފާޢުކޮށް، މާތް ﷲގެ ޢަޛާބުން އެބައިމީހުން ސަލާމަތްކުރާނީ ކާކުހެއްޔެވެ؟ މިއީ ބިރުން ހިތް ތެޅިގަންނަ ވަރުގެ ވަރުގަދަ އިންޒާރެކެވެ. މިއާޔަތުގައި ވަޙީކުރައްވާ ކަހަލައެވެ. ބޭރުފުށުން ފެންނަ ކަންކަމަށް ބައްލަވައި ޙުކުމްކުރައްވާ ބޭކަލަކު އޮޅުވާލައިގެން، އެބައިމީހުންގެ އެކުވެރިޔާ އަށް މަދަދުދީ ސަލާމަތް ކުރީކަމަށް ބަލަމާ ހިނގާށެވެ. އެކަމަކު، ޤިޔާމަތް ދުވަހު، އެންމެ ސިއްރުވެރި ސިއްރުވެސް މޮޅަށް ދެނެވޮޑިގެންވާ، ހުރިހާ ޙާކިމުންގެ ޙާކިމުވަންތަ ރަސްކަލާނގެ ޙަޟްރަތުގައި، އިލާހީ ޢަދުލުގެ ދަރުބާރުގައި ހުއްޓި ތިބޭއިރު އެބައިމީހުން ހަދާނީ ކިހިނެއް ހެއްޔެވެ؟ އެބައިމީހުންނަށް އެހީތެރިވެދީ، އެބައިމީހުންގެ ފަރާތުން ވަކާލާތު ކުރިމީހުން ދުނިޔޭގައި އެކަންކުރީ، ކުށެއްނެތް މީހާ ކުށްވެރިކޮށް، ޖަރީމާ ހިންގި މީހާ ބަރީއަ ކުރަން ދޮގު ހެކި ދީގެން ކަމަށްވާއިރު، މާތް ﷲ ގެ ޢަޛާބުން އެބައިމީހުން ސަލާމަތް ކުރަން ވަކާލާތު ކުރާނީ ކޮންބައެއް ހެއްޔެވެ؟ މިއީ ކޮންމެ ޤާނޫނީ ވަކީލަކުވެސް އަދި ކޮންމެ ފަނޑިޔާރަކުވެސް ފުންކޮށް ވިސްނައި، އަބަދުވެސް އޭނާގެ ވިސްނުމުގައި ބާއްވަން ޖެހޭ އާޔަތެކެވެ. އެހެނީ، ކަމަކީ ނުރައްކާތެރި ކަމެކެވެ. އެކަން ބައްލަވަނީ ހުރިހާ ކަމެއް މޮޅަށް ދެނެވޮޑިގަންނަވާ ރަސްކަލާނގެއެވެ. އަދި ހުރިހާ ޚަޞްމުން އެންމެ ފަހުން ޖަމަޢަވާނީ މާތް ﷲގެ ޙަޟްރަތަށެވެ. ދެން މާތް ﷲ މިވަނީ، ތައުބާވެ، އެބައިމީހުން ކުޅަ ބޮޑުވެގެންވާ ފާފަ ފުއްސަވައިދެއްވުން އެދި ދެންނެވުމަށް ޠުޢަމާގެ ޤައުމުގެ މީހުންނަށް ގޮވައިލައްވާފައެވެ."],["ނުބައިކަމެއްކޮށް، ނުވަތަ، އެމީހެއްގެ އަމިއްލަ نفس އަށް އަނިޔާވެރިވެ، ދެން (އެއަށްފަހު) ފާފަފުއްސެވުން އެދި اللَّه ގެ حضرة އަށް ދަންނަވާމީހާ (ދަންނާށެވެ!) اللَّه އީ، ގިނަގިނައިން ފާފަފުއްސަވާ رحيم ވަންތަ ކަލަކު ކަމުގައި އޭނާ ދެކޭނެއެވެ. (110)","ކުށެއްނެތް މީހަކަށް ދޮގު ތުހުމަތުކުރުން ފަދަ، އަނެކާއަށް ހުތުރުކަން ލިބޭ ހުތުރު ޢަމަލަކަށް އަރައިގަތުމަށް ފަހު، ނުވަތަ ވައްކަން ކުރުމާ ދޮގު ހެކިދިނުންފަދަ ޖަރީމާއަކުން އަމިއްލަ ނަފްސަށް އަނިޔާވެރިވުމަށް ފަހު، އޭނާގެ އެފާފައިން ތެދުވެރި ތައުބާއަކުން ތައުބާވާ މީހާ، އޭނާގެ ވެރިރަސްކަލާނގެއީ ފާފަފުއްސެވުމުގައި މަތިވެރި، ރަޙްމަތްވަންތަކަން ތަނަވަސް ރަސްކަލާނގެ ކަން ދެކޭނެއެވެ. އަދި އިތުރަށް ބަޔާންކުރައްވަމުން މާތް ﷲ ވަޙީކުރައްވާފައި ވަނީ މިފަދައިންނެވެ."],["އަދި، ފާފައެއް ލިބިގަންނަމީހާ، އެކަން އެ ލިބިގަންނަނީ، ހަމަ އެމީހާގެ އަމިއްލަ نفس ގެ މައްޗަށްކަން ކަށަވަރެވެ. މޮޅަށް ދެނެވޮޑިގެންވާ حكيم ވަންތަ ކަލަކުކަމުގައި اللَّه ވޮޑިގެންވެއެވެ. (111)","ކުށެއް ކުރި ކޮންމެ މީހަކުވެސް، އަދި ބޮޑު ފާފައަކަށް އަރައިގަތް ކޮންމެ މީހަކުވެސް އެކުރާ ކުށުގެ ނުވަތަ ފާފައިގެ ގެއްލުން ލިބޭނީ ހަމަ އޭނާގެ އަމިއްލަ ނަފްސަށެވެ. އެހެން މީހަކަށް އޭގެ ގެއްލުމެއް ނުވާނެއެވެ. އެހެންކަމުން ކޮންމެ ނަފްސެއް ކުރާ ޢަމަލަކަށް ޒިންމާ ވާނީ އެނަފްސެކެވެ. އެއްވެސް މީހަކު އަނެކާގެ ނުބައި ޢަމަލުތަކުގެ ބުރަ ނުއުފުލާނެއެވެ. މާތް ﷲއީ އަޅުތަކުންގެ ޢަމަލުތައް މޮޅަށް ދެނެވޮޑިގެންވާ، ކަންކަން ޝަރުޢުކުރެއްވުމާ، ތަދުބީރުކުރެއްވުމުގައި ޙިކްމަތްވަންތަ ރަސްކަލާނގެއެވެ. ދެން މާތް ﷲ މިވަނީ އަނެކުންގެ ބޮލުގައި ދޮގު ތުހުމަތު އަޅުވާ މީހުންނަށް ވަރުގަދަ އިންޒާރެއް ދެއްވާފައެވެ."],["އަދި، ކުށެއް ނުވަތަ ފާފައެއްކޮށް (އެކަމުގެ) ކުށެއްނެތް މީހެއްގައި އެކަން އަޅުވާމީހާ (ދަންނާށެވެ!) ފަހެ، އެމީހާ ބޮޑުވެގެންވާ ދޮގަކާއި، ފާޅުވެގެންވާ ފާފައެއް އުފުލައިފިކަން ކަށަވަރެވެ. (112)","މާނައީ: ކުޑަ ފާފައަކަށް ނަމަވެސް، ނުވަތަ ބޮޑު ޖަރީމާއަކަށް ނަމަވެސް އަރައިގަތުމަށް ފަހު، ކުށެއް ނެތް ޔަހޫދީއަކަށް ޠުޢަމާ ތުހުމަތު ކުރި ފަދައިން، ކުށެއް ނެތް މީހެއްގެ ބޮލުގައި ތުހުމަތު އަޅުވައިފި މީހާ، އެއުފުލަނީ ބޮޑުވެގެންވާ ފާފައެކެވެ. ދެން މާތް ﷲ މިވަނީ، އެކަލާނގެ ރަސޫލާ ﷺ އަށް ޙައްޤު ގޮތް އަންގަވައިދެއްވައި، އެ ނުބައި މުނާފިޤުންގެ ދަލުގައި ޖެހިވަޑައިގަތުމުން އެކަލޭގެފާނު ސަލާމަތްކުރައްވައި، އެކަލާނގެ އެކަލޭގެފާނުގެ މައްޗަށް ފަޟުލުވަންތަވެ ވޮޑިގަތްކަން ހާމަކުރައްވާފައެވެ. އެކަލާނގެ ވަޙީކުރައްވަނީ މިފަދައިންނެވެ."],["ކަލޭގެފާނުގެ މައްޗަށް اللَّه ގެ فضل ވަންތަކަމާއި، އެކަލާނގެ رحمة ނުވާނަމަ، ކަލޭގެފާނަށް އޮޅުވައިލުމަށް އެއުރެންގެ ތެރެއިން ބަޔަކު އުޅެފީހެވެ. ނަމަވެސް އެއުރެންގެ އަމިއްލަ نفس ތަކަށްމެނުވީ، އެއުރެންނަށް އޮޅުވަޔެއް ނުލެވެތެވެ. އަދި، އެއްވެސް ކަމަކުން އެއުރެންނަށް ކަލޭގެފާނަކަށް ގެއްލުމެއް ނުދެވޭނެތެވެ. ކަލޭގެފާނަށް اللَّه، حكمة އާއި، ފޮތް ބާވައިލައްވާފައި ވެއެވެ. އަދި، ކަލޭގެފާނު އިހަށް ދެނެވަޑައިނުގަންނަވާ ކަންތައް ކަލޭގެފާނަށް އެކަލާނގެ އުނގަންނައި ދެއްވިއެވެ. އަދި، ކަލޭގެފާނުގެ މައްޗަށް اللَّه ގެ فضل ވަންތަކަން ބޮޑުވެގެންވެއެވެ. (113)","ކަލޭގެފާނަށް ނަބީކަން ދެއްވައި ތިމަންރަސްކަލާނގެ ފަޟްލުވަންތަވެ ވޮޑިނުގަތްނަމަ، އަދި ކަލޭގެފާނަކީ ކުށްތަކުން މަޢުޞޫމު ބޭކަލަކަށް ހެއްދެވުމުގެ ރަޙްމަތް ކަލޭގެފާނަށް ނުލެއްވިނަމަ، އެ ނުބައި މުނާފިޤުންގެ ތެރެއިން ބަޔަކު، އެބައިމީހުންގެ އެކުވެރިޔާ ވައްކަމުގެ ތުހުމަތުން ބަރީއަކުރައްވައި، ޔަހޫދީއަކަށް އެކަމަށް ތުހުމަތުކުރެއްވުމަށް، ކަލޭގެފާނުގެ އަރިއަހުން އެދުނު ހިނދު، އެބައިމީހުން ކަލޭގެފާނު ސީދާ މަގުން އެއްކިބާ ކުރުން އޮތީ ވަރަށް ގާތުގައެވެ. ޙަޤީޤަތުގައި އެބައިމީހުންނަށް ކަލޭގެފާނު ސީދާ މަގުން އެއްކިބާ ނުކުރެވޭނެއެވެ. އެބައިމީހުން އަމިއްލައަށް މަގުފުރެދޭނީއެވެ. އަދި އެބައިމީހުންގެ މަގުފުރެދުމުގެ ހުރިހާ ގެއްލުމެއް ލިބޭނީ އެބައިމީހުންގެ އަމިއްލަ ނަފްސުތަކަށެވެ. އަދި އެއްވެސް ކަމެއްގައި އެބައިމީހުންނަށް ކަލޭގެފާނަށް ގެއްލުން ނުދެވޭނެއެވެ. މާތް ﷲ އެކަމުން ކަލޭގެފާނު ސަލާމަތްކުރައްވާފައި ވާތީއެވެ. މާތް ﷲ ވަނީ ކަލޭގެފާނުގެ މައްޗަށް ޤުރްއާން ބާވައިލައްވަވައި، ކަލޭގެފާނަށް ކަލޭގެފާނުގެ ސުންނަތް އުގަންނަވައި ދެއްވާފައެވެ. ޤުރްއާނުގެ ވަޙީއާއި، ސުންނަތުގެ ވަޙީއާއި ދެ ވަހީ މާތް ﷲ ކަލޭގެފާނުގެ މައްޗަށް ބާވައިލައްވަވާފައި، ޝަރުޢީ ޙުކުމްތަކާއި، ޣައިބުގެ ކަންކަމުން ކަލޭގެފާނަށް އެނގިވަޑަނުގަންނަވާ ކިތަންމެ ކަމެއް ކަލޭގެފާނަށް އުގަންނަވައިދެއްވާފައި ވާއިރު، އެބައިމީހުންނަށް ކަލޭގެފާނު ސީދާ މަގުން އެއްކިބާކުރެވޭނީ ކިހިނަކުން ހެއްޔެވެ؟ ވަޙީ އާއި ރަސޫލުކަމުން މާތް ﷲ ވަނީ ކަލޭގެފާނުގެ މައްޗަށް މަތިވެރި ފަޟުލުވަންތަކަމަކުން، ފަޟްލުވަންތަވެރިވެވޮޑިގެންފައެވެ."],["صدقات އެއްކުރުމަށް، ނުވަތަ ހެޔޮކަމެއް ކުރުމަށް، ނުވަތަ މީސްތަކުންގެ މެދުގައި صلح އެއް އުފެއްދުމަށް أمر ކޮށްފި މީހަކު (ސިއްރުގޮތުގައި ދައްކާ ވާހަކަ) މެނުވީ، އެއުރެން ސިއްރުގޮތުގައި ދައްކާ ގިނަ ވާހަކަތަކުގައި ހެޔޮކަމެއް ނެތެވެ. އަދި، اللَّه ރުހިވޮޑިގަތުން އެދިގެން އެކަންތައް ކުރާމީހާ (ދަންނާށެވެ!) ފަހެ، ތިމަންރަސްކަލާނގެ އެމީހަކަށް ބޮޑުވެގެންވާ ދަރުމައެއް ދެއްވާހުށީމެވެ. (114)","ޞަދަޤާތް ދިނުމަށް އެއްބަޔަކު އަނެއްބަޔަކަށް ވަޞިއްޔަތްކުރުމާއި، ހެޔޮކަންތައް ގިނަގުޅައުމަށް އެއްބަޔަކު އަނެއްބަޔަކަށް ހިތްވަރުދިނުމާއި، އަރައިރުންވާ މީހުންގެ މެދުގައި ޞުލްޙަކުރުން ފަދަ އިންސާނުންނަށް ފައިދާހުރި ކަންކަމުގައި ދެކެވޭ ވާހަކަތައް ފިޔަވައި، އެބައިމީހުންގެ މެދުގައި ދެކެވޭ ގިނަ ސިއްރު ވާހަކަތަކުގައި އެއްވެސް ހެވެއް، މަންފާއެއް ނުވެއެވެ. ޠުޢަމާގެ ޤައުމުގެ މީހުން އެކުޅަ ކަމަކީ ނުބައިވެގެންވާ ކަމެކެވެ. އެކަންވީ، އެބައިމީހުންނަށް ﷲގެ ކޯފާ ޙައްޤުވީ ސަބަބަކަށެވެ. މާތް ﷲ އަންގަވާފައިވާ ގޮތަށް ހެޔޮ ޢަމަލުކޮށް، އަނެކުންނަށް ހެޔޮ ފޯރުކޮށްދީ، މީސްތަކުންގެ މެދުގައި ޞުލްޙަކުރަން މަސައްކަތްކުރާ މީހާއަށް، އޭނާ އެކުރި ކަންތަކުގެ ބަދަލުގައި ތިމަންރަސްކަލާނގެ ބޮޑުވެގެންވާ ދަރުމަ ދެއްވާހުށީމެވެ. އެއީ ސަލާމަތްތެރިކަމާއި އަމާންކަމުގެ ގޮވަތި ކަމުގައިވާ ސުވަރުގެއެވެ."],["އަދި، އެމީހަކަށް ތެދުމަގު بيان ވުމަށްފަހު، رسول އާއާ ދެކޮޅުވެރިވެ، مؤمن ންގެ މަގު ނޫން މަގަކަށް تبع ވާމީހާ (ދަންނާށެވެ!) އެމީހާ اختيار ކުރި މަގަކަށް ތިމަންރަސްކަލާނގެ އެމީހާ ދޫކޮށްލައްވާ ހުށީމެވެ. އަދި، ތިމަންރަސްކަލާނގެ އެމީހާ ނަރަކަޔަށް ވައްދަވާ ހުށީމެވެ. އެއީ، ނުބައިވެގެންވާ ނިމިދިޔުމެކެވެ. (115)","ސާފުވެ ބަޔާންވެގެންވާ މުޢުޖިޒާތްތަކުން ޙައްޤު ފާޅުވުމަށްފަހު، މާތް ﷲގެ ރަސޫލާ ﷺ އެކަލާނގެ ޙަޟްރަތުން ގެންނަވާފައިވާ ކަންކަމުގައި، އެކަލޭގެފާނާއި ދެކޮޅުހަދައި، މުއުމިނުންގެ މަގު ނޫން އެހެން މަގަކުން ކުރިއަށް ގޮސް، އެބައިމީހުންގެ ގޮތް ނޫން އެހެން ގޮތެއް އިޚްތިޔާރު ކުޅަ މީހާ، އޭނާގެ އެނުބައި އިޚްތިޔާރާއެކު ތިމަންރަސްކަލާނގެ އޭނާ ދޫކޮށްލައްވާހުށީމެވެ. އަދި ނަރަކައިގެ އަލިފާނުން ތިމަންރަސްކަލާނގެ އޭނާ އަންދަވާހުށީމެވެ. ގޮތްދޫނުކުރާ ނުކިޔަމަންތެރިން ތިބޭނެ ތަނެއްގެ ގޮތުގައި ނަރަކަ ހާދަހާ ނުބައިވެގެން ވެއެވެ."],["ހަމަކަށަވަރުން، اللَّه، އެކަލާނގެއަށް شريك ކުރުމުގެ ފާފައެއް ނުފުއްސަވާނެތެވެ. އެނޫން ފާފަތައް، އެކަލާނގެ އިރާދަކުރައްވާ މީހަކަށް ފުއްސަވަތެވެ. اللَّه އަށް شريك ކުރާމީހާ (ދަންނާށެވެ!) ފަހެ، އޭނާ ދުރުވެގެންވާ މަގުފުރެދުމަކުން މަގުފުރެދިއްޖެކަން ކަށަވަރެވެ. (116)","މިއީ ޝިރުކުގެ ފާފައަކީ މާތް ﷲ އެއްވެސް މީހަކަށް ނުފުއްސަވާނެ ފާފައެއް ކަން އަންގަވައި، ކުރައްވާފައިވާ އިޢުލާނެކެވެ. އެފާފަ ފިޔަވައި އެހެން ފާފަތައް މާތް ﷲ ފުއްސަވައި ދެއްވައެވެ. މާތް ﷲ އަށް ޝިރުކުކޮށްފި މީހާ ވަނީ ދިންނެވުމާއި ބާއްޖަވެރިކަމުގެ މަގުން ނުހަނު ބޮޑަށް އެއްކިބާވެގެން ގޮސްފައެވެ."],["އެކަލާނގެ ފިޔަވައި އަންހެން (ނަންތަކެއް ކިއިގެންވާ) ބުދުތަކަކަށް މެނުވީ، އެއުރެން އަޅުކަމެއް ނުކުރެތެވެ. އަދި، ނުބައިކަމާއި ނުކިޔަމަންތެރިކަން ބޮޑުވެގެންވާ شيطان އާއަށް މެނުވީ، އެއުރެން އަޅުކަމެއް ނުކުރެތެވެ. (117)","މިއީ إنْ النافية އެވެ. އައިސްފައި މިވަނީ ما ގެ މާނައިގައެވެ. މާނައީ: މުޝްރިކުން މާތް ﷲ ފިޔަވައި އަޅުކަން ކުރަނީ اللات، العزّى، منات ފަދަ އަންހެން ނަންތަކުން އެބައިމީހުން ނަންދީފައިވާ ބުދުތައް ފިޔަވައި އެހެން އެއްޗަކަށް ނޫނެވެ. އެބައިމީހުން ޙަޤީޤަތުގައި އަޅުކަން ކުރަނީ މާތް ﷲ އަށް ނުކިޔަމަންތެރިވެ، އުރެދުމުގައި ޙައްދު ފަހަނައަޅައި ގޮސްފައިވާ ޝަޢިތާނާ ފިޔަވައި އެހެން ފަރާތަކަށް ނޫނެވެ. އެ ސޮރު ވަނީ ގޮތް ދޫނުކުރުމާއި، އަމުރަށް ނުކިޔަމަންތެރިވުމުގައި އެންމެ މަތީ ދަރަޖައަށް ގޮސްފައެވެ. އެސޮރަކީ މާތް ﷲގެ ރަޙްމަތުން ދުރުކުރެވި ލަޢުނަތް ލެއްވުނު އިބްލީސެވެ. އެބައިމީހުން ބުދުތަކަށް އަޅުކަން ކުރީ ޝައިޠާނާ އެބައިމީހުންނަށް އެކަން ޒީނަތްތެރިކޮށްފައި ދެއްކުމުންނެވެ."],["اللَّه، އެ شيطان އާއަށް لعنة ލައްވާފައިވެއެވެ. އެ شيطان އާ ބުންޏެވެ. އިބަރަސްކަލާނގެ އަޅުތަކުންގެ ތެރެއިން ކަނޑައެޅިގެންވާ ބަޔެއް، ހަމަކަށަވަރުން، ތިމަން ހިފާހުށީމެވެ. (118)",'މާތް ﷲ އެކަލާނގެ ރަޙްމަތުން އޭނާ ބޭރުކުރައްވައި އޭނާ އަށް ލަޢުނަތް ލެއްވިއެވެ. އެހިނދު ހުވައިކޮށްފައި ޝައިޠާނާ ބުންޏެވެ. އިބަރަސްކަލާނގެ މަތިވެރިވަންތަކަމާއި، ޢިއްޒަތްތެރިކަން ގަންދީ ދަންނަވަމެވެ. އެބަޔަކާހެދި އިބަރަސްކަލާނގެ ރަޙްމަތުން އަހުރެން ބޭރުކުރެއްވި އަޅުންގެ ތެރެއިން ކަނޑައެޅިފައިވާ ޢަދަދެއްގެ ބަޔަކު މަގުފުރައްދައި، އިބަރަސްކަލާނގެއަށް އަޅުކަންކުރުމުން ދުރުކުރާހުށީމެވެ. ޝައިޠާނާގެ ބައިގައި ހިމެނޭ މިމީހުންނަކީ ނަރަކައަށް ފޮނުއްވޭނެ ބައެއް ކަމުގައި ޞައްޙަ ޙަދީޘުގައި އައިސްފައިވާ މީހުންނެވެ. عَنْ أَبِي سَعِيدٍ، قَالَ قَالَ رَسُولُ اللَّهِ صلى الله عليه وسلم ‏"‏ يَقُولُ اللَّهُ عَزَّ وَجَلَّ يَا آدَمُ فَيَقُولُ لَبَّيْكَ وَسَعْدَيْكَ وَالْخَيْرُ فِي يَدَيْكَ - قَالَ - يَقُولُ أَخْرِجْ بَعْثَ النَّارِ‏.‏ قَالَ وَمَا بَعْثُ النَّارِ قَالَ مِنْ كُلِّ أَلْفٍ تِسْعَمِائَةٍ وَتِسْعَةً وَتِسْعِينَ"‏.‏ (صحيح مسلم، كتاب الإيمان، باب قَوْلِهِ يَقُولُ اللَّهُ لِآدَمَ أَخْرِجْ بَعْثَ النَّارِ مِنْ كُلِّ أَلْفٍ تِسْعَ مِائَةٍ وَتِسْعَةً وَتِسْعِينَ) (އަބޫ ސަޢީދު رضي الله عنه ގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ”މާތް ﷲ އާދަމު عليه السلام އަށް ވަޙީކުރައްވާނެއެވެ. އޭ އާދަމުއެވެ! އެހިނދު އެކަލޭގެފާނު ދަންނަވާނެއެވެ. އާދޭހެވެ. އިބަރަސްކަލާނގެ ރުހިވޮޑިގަންނަވާ ގޮތަށް އިބަރަސްކަލާނގެއަށް އިޖާބަދެމެވެ. ހުރިހާ ހެވެއް ވަނީ އިބަރަސްކަލާނގެ ޙަޟްރަތުގައެވެ. މާތް ﷲ ވަޙީކުރައްވާނެއެވެ. ކަލޭގެފާނުގެ ދަރިފަސްކޮޅުގެ ތެރެއިން ނަރަކައަށް ފޮނުވަންޖެހޭ މީހުން ވަކިކުރައްވައި ނެރުއްވާށެވެ. އެކަލޭގެފާނު ދަންނަވާނެއެވެ. ނަރަކަށް ފޮނުވަން ޖެހޭ ޢަދަދަކީ ކޮބައިތޯއެވެ؟ އެކަލާނގެ ވަޙީކުރައްވާނެއެވެ. ކޮންމެ އެއްހާހަކުން ނުވަސަތޭކަ ނުވަދިހަ ނުވަ މީހުންނެވެ.) (ޞަޙީޙު މުސްލިމް، ޙަދީޘު: 222)'],["އަދި، ތިމަން ހަމަކަށަވަރުން، އެއުރެން މަގުފުރައްދާހުށީމެވެ. އަދި، ތިމަން އެއުރެން ލައްވައި، حقيقة އެއްނެތް އުންމީދު ތަކެއްވެސް ކުރުވާހުށީމެވެ. އަދި، ގެރި، ބަކަރި، جمل ގެ ކަންފަތްތައް ކެނޑުމަށްވެސް އެއުރެންނަށް ތިމަން أمر ކުރާހުށީމެވެ. އަދި، اللَّه ގެ دين ބަދަލުކުރުމަށްވެސް އެއުރެންނަށް ތިމަން أمر ކުރާހުށީމެވެ. اللَّه ފިޔަވައި شيطان އާ އެއީ އެހީތެރިޔަކު ކަމުގައި ހަދައިފިމީހާ (ދަންނާށެވެ!) ފަހެ، بيان ވެގެންވާ ގެއްލެނިވުމަކުން އެމީހާ ގެއްލެނިވެއްޖެކަން ކަށަވަރެވެ. (119)",'މިއީ މާތް ﷲ ލަޢުނަތްލެއްވި އިބްލީހުގެ ވާހަކައިގެ ބާކީއެވެ. މާނައީ: އަހުރެން އެބައިމީހުން މަގުފުރައްދާހުށީމެވެ، އިބަރަސްކަލާނގެ އަށް ކިޔަމަންތެރިވުމުން އެބައިމީހުން ދުރުކުރާހުށީމެވެ. އަދި އެބައިމީހުންނީ އިބަރަސްކަލާނގެ އަމުރުފުޅަށް ނުކިޔަމަންތެރިވާ ބަޔަކު ކަމުގައި ހަދާހުށީމެވެ. އަދި ދެވަނަ ފަހަރަށް ދިރުއްވުމެއް، ޙިސާބުބެއްލެވުމެއް އަދި ޖަޒާދެއްވުމެއް ނެތްކަމާއި، ދިގު ޢުމުރެއް ލިބޭނޭ ކަމުގެ ދޮގު އުއްމީދުތައް ދީގެން އެބައިމީހުން އޮޅުވައިލާހުށީމެވެ. އަދި ނަޢަމް ސޫފީގެ (ގެރި، ބަކަރި، ޖަމަލުގެ) ކަންފަތް ކެނޑުމަށް އެބައިމީހުންނަށް އަމުރުކުރާހުށީމެވެ. މިތަނުގައި އެސޮރުގެ މުރާދަކީ، ޖާހިލިއްޔަ ޒަމާނުގައި އެބައިމީހުން އަމިއްލަ ނަފުސުގެ މައްޗަށް ޙަރާމްކޮށް ބުދުތަކަށް ޤުރްބާން ކުރި ބަޙީރާއާއި، ސާއިބާ އާއި ވަޞީލާ އެވެ. އަދި އަޅުން ހޯޖާކުރުމާއި، ޚުންޘާއިންނަށް ވުމާއި، އަންހެނުން ފިރިހެން ހެދިގެން އުޅުމާއި، ފިރިހެނުން އަންހެން ހެދިގެން އުޅުމާއި، ޓެޓޫކުރެހުމާއި، ރީތިކަން އިތުރުކޮށް މީހުންގެ ސަމާލުކަން ހޯދުމުގެ މަޤްޞަދުގައި ދަތްކެނޑުން ފަދަ ކަންކަން ކޮށް ސޫރައިގައާއި، މާނައިގައި ﷲ ގެ ޚަލްޤުކުރެއްވުމަށް ބަދަލުގެނައުމަށް އަހުރެން އެބައިމީހުންނަށް އަމުރުކުރާހުށީމެވެ. عَنِ ابْنِ مَسْعُودٍ ـ رضى الله عنه ـ قَالَ لَعَنَ اللَّهُ الْوَاشِمَاتِ، وَالْمُسْتَوْشِمَاتِ، وَالْمُتَنَمِّصَاتِ وَالْمُتَفَلِّجَاتِ لِلْحُسْنِ، الْمُغَيِّرَاتِ خَلْقَ اللَّهِ، مَا لِي لاَ أَلْعَنُ مَنْ لَعَنَهُ رَسُولُ اللَّهِ صلى الله عليه وسلم وَهْوَ فِي كِتَابِ اللَّهِ‏. (صحيح البخاري، كتاب اللباس، باب الموصولة | صحيح مسلم، كتاب اللباس والزينة، بَاب تَحْرِيمِ فِعْلِ الْوَاصِلَةِ وَالْمُسْتَوْصِلَةِ وَالْوَاشِمَةِ وَالْمُسْتَوْشِمَةِ ...........) (ޢަބްދު ﷲ ބްނު މަސްޢޫދު رضي الله عنه ގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ”ހަށިގަނޑުގައި ޓެޓޫ ކުރަހަން އެދޭ އަންހެނުންނާއި، ޓެޓޫ ކުރަހައިދޭ އަންހެނުންނާއި، ބުމަ ނުވަތަ މޫނުގެ އިސްތަށި އުފުރާ އަންހެނުންނާއި، ރިވެތިކުރުމުގެ ބޭނުމުގައި ދަތްތައް ދުރުކުރާ އަންހެނުން ފަދަ، މާތް ﷲގެ ޚަލްޤުކުރެއްވުމަށް ބަދަލުގެންނަ މީހުންނަށް މާތް ﷲ ލަޢުނަތް ލައްވާށިއެވެ. މާތް ﷲގެ ރަސޫލާ ﷺ ލަޢުނަތް ލެއްވި ބައެއްގެ މައްޗަށް ލައުނަތް ލެއްވުން އެދިވަޑައިގެން ތިމަންކަލޭގެފާނު ދުޢާ ނުކުރައްވާންވީ ކީއްވެ ހެއްޔެވެ؟ އަދި އެވާހަކަ ވަނީ މާތް ﷲގެ ފޮތުގައި އައިސްފައެވެ.) (ޞަޙީޙުލް ބުޚާރީ، ޙަދީޘު: 5943 | ޞަޙީޙު މުސްލިމް، ޙަދީޘު: 2125) އަދި އެހެން ޙަދީޘެއް ގައި އައިސްފައިވެއެވެ. عَنِ ابْنِ عَبَّاسٍ، قَالَ "لَعَنَ النَّبِيُّ صلى الله عليه وسلم الْمُخَنَّثِينَ مِنَ الرِّجَالِ، وَالْمُتَرَجِّلاَتِ مِنَ النِّسَاءِ" (صحيح البخاري، كتاب اللباس، باب إِخْرَاجِ الْمُتَشَبِّهِينَ بِالنِّسَاءِ مِنَ الْبُيُوتِ) (އިބްނު ޢައްބާސް رضي الله عنه ގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ”ފިރިހެނުންގެ ތެރެއިން އަންހެން ހެދިގެން އުޅޭ މީހުންނަށާއި، އަންހެނުންގެ ތެރެއިން ފިރިހެން ހެދިގެން އުޅޭ މީހުންނަށް މާތް ﷲ ގެ ރަސޫލާ ﷺލަޢުނަތް ލެއްވިއެވެ.“) (ޞަޙީޙުލް ބުޚާރީ، ޙަދީޘު: 5886) އިބްލީހުގެ ބަހަށް ރައްދުދެއްވަމުން މާތް ﷲ ވަޙީކުރެއްވިއެވެ. މާތް ﷲގެ އަމުރަށް ނުކިޔަމަންތެރިވެ، ޝައިޠާނާއަށް ތަބަޢަވެ އެސޮރަކީ އެކުވެރިއަކު ކަމުގައި ބަލައިގަތް މީހާ އެންމެ ބޮޑު ގެއްލެނިވުމުން ގެއްލެނިވެއްޖެއެވެ. އޭނާ ދާނީ އަބަދުގެ އަބަދަށް އަނދައަނދައި ހުންނަ ނަރަކައަށެވެ. މިއަށްވުރެ ވަކީން ބޮޑު ގެއްލެނިވުމެއް ވާނެހެއްޔެވެ؟ ދެން ޝައިޠާނާގެ މަކަރުވެރި ރޭވުންތަކުގެ ވާހަކަ ބަޔާންކުރައްވަމުން މާތް ﷲ ވަޙީކުރެއްވިއެވެ.'],["شيطان އާ އެއުރެންނަށް وعد ކުރެތެވެ. އަދި، އެއުރެންލައްވައި باطل އުންމީދު ކުރުވަތެވެ. އަދި، ހެއްލުންތެރިކަން މެނުވީ شيطان އާ އެއުރެންނަކަށް وعد އެއް ނުކުރެތެވެ. (120)","شيطان އާ އެއުރެންނަށް وعد ކުރެތެވެ. އަދި، އެއުރެންލައްވައި باطل އުންމީދު ކުރުވަތެވެ. އަދި، ހެއްލުންތެރިކަން މެނުވީ شيطان އާ އެއުރެންނަކަށް وعد އެއް ނުކުރެތެވެ. (120)"],["އެއުރެން ތިބެނިވި ތަނަކީ، ނަރަކަޔެވެ. އަދި، އެތަނުން އެއުރެން ފިލައިގެން ދާނެތަނެއް ނުމެފެންނާނޭމެއެވެ. (121)","ޝައިޠާނާގެ ބަހަށް މަގުފުރެދުނު މި އަބާއްޖަވެރިން ދާން އޮތް ތަނަކީ ނަރަކައެވެ. އެބައިމީހުން އެނަރަކަ ދޫކޮށް ފިލައިގެން ދާނެ އެއްވެސް ތަނެއް ނުއޮންނާނެއެވެ. އަބާއްޖަވެރީންގެ ނިމުން ހުރިގޮތުގެ ވާހަކައަށް ފަހު ދެން ގެންނަވާފައިވަނީ ހެޔޮލަފާ ބާއްޖަވެރީންގެ ނިމުން ހުރި ގޮތުގެ ވާހަކައެވެ."],["އަދި، إيمان ވެ، صالح عمل ކުޅަމީހުން، އެ ސުވަރުގެތަކުގެ ދަށުން ފެންކޯރުތައް ހިނގަހިނގާ ހުންނަ ސުވަރުގެތަކަށް، ތިމަންރަސްކަލާނގެ އެއުރެން ވައްދަވާހުށީމެވެ. އެތާނގައި އަބަދަށް ދެމިތިބެނިވި ގޮތުގައެވެ. اللَّه، وعد ކުރައްވާފައިވަނީ حق ތެދެވެ. ބަސްބުނުމުގައި اللَّه އަށްވުރެ ތެދުވެރިކަންބޮޑީ ކާކުހެއްޔެވެ؟ (122)","ތެދުވެރިގޮތުގައި އީމާންވެ، އީމާންކަމާއެކު ހެޔޮ ޢަމަލު ކުޅަމީހުން، އެބަގީޗާތަކުގެ ގަނޑުވަރުތަކުގެ ދަށުން ސުވަރުގޭގެ ފެންއާރުތައް ދެމިދެމި އޮންނަ، މާތައް ފޮޅި ފަރިވެފައިވާ ބަގީޗާތަކަށް ތިމަންރަސްކަލާނގެ ވައްދަވާހުށީމެވެ. އެތަނުން ދުވަހަކުވެސް އެމީހުން ނުނުކުންނާނެއެވެ. މާތް ﷲ އަށް ވުރެ ބަހުގައި ތެދުވެރީ ކާކު ހެއްޔެވެ؟ މި ސުވާލުގެ މާނައަކީ ނަފީކުރުމެވެ. މާނައީ ބަހުގައި މާތް ﷲއަށް ވުރެ ތެދުވެރި އެއްވެސް ފަރާތެއް ނުވެއެވެ."],["(އެކަން ލިބުންވަނީ) ތިޔަބައިމީހުންގެ އެދުންތަކަކުން ނޫނެވެ. އަދި، ފޮތުގެ أهل ވެރިންގެ އެދުންތަކަކުންވެސް ނޫނެވެ. ނުބައިކަމެއް ކުރާމީހާޔަށް އެކަމުގެ ޖަޒާ ލިބޭނެތެވެ. އަދި، اللَّه ފިޔަވައި އެހީތެރިޔަކުވެސް އަދި، نصر ވެރިޔަކުވެސް އެމީހަކަށް ނުފެންނާނެތެވެ. (123)",'މިއާޔަތުގެ ބޭނުމަކީ ޝައިޠާނާ އެސޮރުގެ އެކުވެރިންނަށް ވީ ދޮގު ވަޢުދުގެ ބަދަލުގައި، މާތް ﷲ އެކަލާނގެ އަށް ލޮބުވެތި އެކަލާނގެ އަޅުންނަށް ތެދުވެރި ވަޢުދުން ވަޢުދުވެވޮޑިގަތުމެވެ. އަދި ނަޞާރާއިންނާއި ޔަހޫދީން ސުވަރުގެއަކީ އެބައިމީހުންނަށް ޚާއްޞަ ތަނެއް ކަމުގައި ދަޢުވާ ކުރުމުން (މިއީ ވެސް ޝައިޠާނާގެ މަކަރުގެ ތެރެއިން ބައެކެވެ.) މާތް ﷲ ގެ މި ވަޙީބަސްފުޅުގައި އެވަނީ މިކަމާގުޅޭ ސާފު ސީދާ ބަޔާން ގެންނަވާފައެވެ. މާތް ﷲތަޤުވާވެރިންނަށް ތައްޔާރުކުރައްވާފައިވާ ފުރިހަމަ ސަވާބާއި ސުވަރުގެއަކީ ތިޔަބައިމީހުން ކުރާ އުއްމީދަކުން އަދި އަހުލުކިތާބީންގެ އުއްމީދަކުންވެސް ލިބޭނޭ އެއްޗެއް ނޫނެވެ. އަދި ކިއެއްތަ! އެ ސުވަރުގެ ލިބޭނީ އީމާންކަމާއެކު ހެޔޮ ޢަމަލުކޮށްގެންނެވެ. އަލްޙަސަނު އަލްބަޞްރީ ވިދާޅުވެފައި ވެއެވެ. "لَيْسَ الْإِيْمَانُ بِالتَّمَنِّي وَلَا بَالتَّحَلِّي وَلَكِنْ مَا وَقَرَ فِي الْقَلْبِ وَصَدَّقَهُ الْعَمَلُ. إِنَّ قَوْمًا أَلْهَتْهُمْ الْأَمَانِي حَتَّى خَرَجُوا مِنَ الدُّنْيَا وَلاَ حَسَنَةَ لَهُمْ، وَقَالُوا نُحسن الظَّنَّ بِاللهِ وكَذَبُوا، لَوْ أَحْسَنُوا الظَّنَّ بِرَبِّهِمْ لَأَحْسَنُوا الْعَمَلَ" (އީމާންކަމަކީ އުއްމީދުކުރުމަކުން، އަދި ބޭރުފުށުގެ ރީތި ކަމަކުން ލިބޭ އެއްޗެއް ނޫނެވެ. އަދި ކިއެއްތަ އީމާންކަމަކީ ހިތުގައި ބިންވަޅު ނެގި، ޢަމަލުން އެކަން ތެދުކޮށްދޭ ކަމެކެވެ. އެއްވެސް ހެޔޮކަމެއް ނެތި ދުނިޔެއިން ނުކުމެގެން ދާންދެން އެއްބަޔަކު އުއްމީދުތަކަށް ހެއްލިގެން ތިއްބެވެ. އެބައިމީހުން ބުނީ ﷲއާ މެދު ތިމަންމެން ހެޔޮކޮށް ހީކުރަމެވެ. އެބައިމީހުން ހެދީ ދޮގެވެ. ﷲއާ މެދު ހެޔޮކޮށް ހީކުރިނަމަ އެބައިމީހުން ހެޔޮ ޢަމަލު ކުޅައީހެވެ.) ނުބައި ޢަމަލު ކުރާ މީހާއަށް އެކަމުގެ އަދަބު އަވަހަށް ނަމަވެސް، ނުވަތަ ފަހުން ނަމަވެސް ލިބޭނެއެވެ. އަދި މާތް ﷲގެ ޢަޛާބުން އޭނާ ސަލާމަތް ކޮށްދޭނޭ އެއްވެސް މީހަކު އޭނާއަށް ނުލިބޭނެއެވެ. މާތް ﷲގެ ވަޙީބަސްފުޅު ﴿لَيْسَ لَهَا مِن دُونِ اللَّهِ وَلِيٌّ وَلَا شَفِيعٌ﴾ (އެ ނަފުސަށް އެހީތެރިވާނޭ، އަދި ޝަފާޢަތްތެރިވާނޭ ފަރާތެއް ވެސް ނުވެއެވެ.) ގައި ވާ ފަދައިންނެވެ. ނުބައިމީހުންގެ ޢަމަލުތަކާ އިދިކޮޅު ޢަމަލުތައް ބަޔާންކުރައްވަމުން މާތް ﷲ ވަޙީކުރައްވަނީ މިފަދައިންނެވެ.'],["އަދި، مؤمن އަކު ކަމުގައި ވެގެންހުރެ، ފިރިހެނުންނާއި، އަންހެނުންގެ ތެރެއިން ހެޔޮ عمل ކުރާމީހާ (ދަންނާށެވެ!) ފަހެ، އެއުރެން ސުވަރުގެޔަށް ވަންނާނެތެވެ. އަދި، ކިތަންމެ ކުޑަ މިންވަރަކުންވިޔަސް އެއުރެންނަށް އަނިޔާއެއް ނުކުރައްވާހުށްޓެވެ. (124)","އަންހެނަކު ކަމުގައި ވިޔަސް އަދި ފިރިހެނަކު ކަމުގައި ވިޔަސް، ޙައްޤު ގޮތުގައި އީމާންވެ ހުރެ ހެޔޮ ޢަމަލު ކުރާ މީހާ ދަންނާށެވެ. އެ މުއުމިނުން ތިމަންރަސްކަލާނގެ ވައްދަވާހުށީ ސުވަރުގެއަށެވެ. އަދި ކަދުރު އޮށުގެ މެދުގައިވާ ކުޑަ އަޑިތަންކޮޅުގެ މިންވަރަށް ވެސް، އެބަހީ ކިތަންމެ ކުޑަ މިންވަރަކަށްވެސް އެބައިމީހުންނަށް އަނިޔާވެރި ނުވެވޭނެއެވެ. އެހެން ނުވާންވީ ކީއްވެހެއްޔެވެ. ޤިޔާމަތް ދުވަހު ޖަޒާ ދެއްވާ ފަރާތަކީ އެންމެ އޯގާވަންތަ ޢިއްޒަތްތެރިވަންތަ ރަސްކަލާނގެއެވެ."],["ހެޔޮކަންތައްކުރާ މީހަކުކަމުގައިވާ حال، އެމީހެއްގެ އެންމެހައި ކަންތައް اللَّه އަށް ކިޔަމަންކޮށް، އަދި باطل މަގުން އެއްކިބާވެ، حق ގެ މަގަށް تبع ވެގެންވާ إبراهيم ގެފާނުގެ دين އަށް تبع ވި މީހަކަށްވުރެ، دين ގެ ގޮތުން ހެޔޮކަންބޮޑީ ކާކުހެއްޔެވެ؟ اللَّه، މިތުރަކު ކަމުގައި إبراهيم ގެފާނު ހިއްޕެވިއެވެ. (125)","މާތް ﷲއަށް ކިޔަމަންތެރިވެ، އެކަލާނގެ ޙަރާމްކުރައްވާފައިވާ ކަންކަމާއި ދުރުހެލިވެ، އިބްރާހީމް عليه السلام އެދީނެއްގެ މަތީގައި ހުންނެވި ޙައްޤު ދީންކަމުގައިވާ އިސްލާމްދީނަށް ތަބަޢަވެ، އެދީނުގެ މަންހަޖުގައި ތެދުވެރިކަމާއެކު ޤާއިމްވެ ހުރި ޙާލު، މާތް ﷲގެ އަމުރުފުޅާ އެއްގޮތަށް ޢަމަލުކޮށް، އެކަލާނގެ ޙުކުމްފުޅަށް ބޯލަނބައި، އެކަލާނގެއަށް ޢަމަލު ޚާލިޞްކުޅަ މީހާއަށް ވުރެ ހެޔޮކަން ބޮޑު އެއްވެސް މީހަކު ނުވެއެވެ. މާތް ﷲ ވަނީ އިބްރާހީމް عليه السلام އަކީ އެކަލާނގެ ހޮއްވަވައި ޚާއްޞަކުރައްވާފައިވާ ބޭފުޅެއް ކަމުގައި ލައްވަވާފައެވެ. އެކަލާނގެ އެކަލޭގެފާނު ހޮއްވެވީ، އެކަލޭގެފާނުގެ ތެދުވެރިކަމާއި ލޯތްބަށްޓަކައެވެ. މިގޮތުން އެކަލާނގެ ވަނީ އިބްރާހީމް عليه السلام އަކީ މިތުރެއް ކަމުގައި އަދި އެންމެ ފަހުގެ ނަބިއްޔާ ﷺ އަކީ އެކަލާނގެ ޙަޟްރަތުގައި އެންމެ ލޮބުވެތި ސާހިބާ ކަމުގައި ލައްވަވާފައެވެ."],["އަދި، އުޑުތަކާއި، ބިމުގައި ވާހައި އެއްޗެއް މިލްކުވެގެންވަނީ اللَّه އަށެވެ. އަދި، ކޮންމެ އެއްޗަކާއި، ކޮންމެކަމެއްމެ، ފުރިހަމަޔަށް ދެނެވޮޑިގެންވާ ކަލަކު ކަމުގައި اللَّه ވޮޑިގެންވެއެވެ. (126)","ކައުނުގައިވާ ހުރިހާ ތަކެއްޗަކީ ޢިއްޒަތްތެރިވަންތަ މާތް ﷲ ގެ މިލްކެވެ. މަލާއިކަތުންނާއި، އިންސީންނާއި، ޖިންނީންނާއި، ހުރިހައި މަޚްލޫޤާތަކީ އެކަލާނގެ މަޚްލޫޤުންނާއި، އަޅުންނެވެ. އަދި އެހުރިހާ މަޚްލޫޤުންގެ ކަންކަން ބަލަހައްޓަވަނީ އެކަލާނގެއެވެ. އަޅުތަކުންގެ ހުރިހާ ކަމެއް އެކަލާނގެ މޮޅަށް ދެނެވޮޑިގެން ވެއެވެ. އަދި އަޅުތަކުންގެ އެއްވެސް ކަމެއް އެކަލާނގެއަށް ވަންހަނާވެގެން ނުވެއެވެ."],["އަންހެނުންނާމެދު، ކަލޭގެފާނުގެ އަރިހުން އެއުރެން فتوى އަށް އެދި ދަންނަވަތެވެ. ކަލޭގެފާނު ވިދާޅުވާށެވެ! اللَّه ތިޔަބައިމީހުންނަށް އެކަނބަލުންނާމެދު بيان ކޮށް ދެއްވަތެވެ. އަދި، ފޮތުން ތިޔަބައިމީހުންނަށް ކިޔަވައިދެއްވާ آية ތައްވެސް بيان ކޮށް ދެއްވަތެވެ. އެކަނބަލުންނަށްޓަކައި ކަނޑައަޅުއްވާފައިވާ ރަން، ތިޔަބައިމީހުން އެކަނބަލުންނަށް ނުދޭ، އަދި އެކަނބަލުންނާ ކާވެނިވުމަށް ތިޔަބައިމީހުން އެދޭ يتيم އަންހެނުންނާ މެދުގައެވެ. އަދި، ކުޑަކުދިންގެ ތެރެއިން ނިކަމެތިވެފައިވާ ކުދިންނާ މެދުގައެވެ. އަދި، يتيم ންނާމެދު عدل إنصاف ގެ ގޮތުގައި ކަންތައް ކުރުމަށެވެ. ހެޔޮކަމުގެ ތެރެއިން ތިޔަބައިމީހުން ކުރާ ކަންތައް، ފަހެ ހަމަކަށަވަރުން، އެކަމެއް މޮޅަށް ދެނެވޮޑިގެންވާ ކަލަކު ކަމުގައި اللَّه ވޮޑިގެންވެއެވެ. (127)","އަންހެނުންނާމެދު، ކަލޭގެފާނުގެ އަރިހުން އެއުރެން فتوى އަށް އެދި ދަންނަވަތެވެ. ކަލޭގެފާނު ވިދާޅުވާށެވެ! اللَّه ތިޔަބައިމީހުންނަށް އެކަނބަލުންނާމެދު بيان ކޮށް ދެއްވަތެވެ. އަދި، ފޮތުން ތިޔަބައިމީހުންނަށް ކިޔަވައިދެއްވާ آية ތައްވެސް بيان ކޮށް ދެއްވަތެވެ. އެކަނބަލުންނަށްޓަކައި ކަނޑައަޅުއްވާފައިވާ ރަން، ތިޔަބައިމީހުން އެކަނބަލުންނަށް ނުދޭ، އަދި އެކަނބަލުންނާ ކާވެނިވުމަށް ތިޔަބައިމީހުން އެދޭ يتيم އަންހެނުންނާ މެދުގައެވެ. އަދި، ކުޑަކުދިންގެ ތެރެއިން ނިކަމެތިވެފައިވާ ކުދިންނާ މެދުގައެވެ. އަދި، يتيم ންނާމެދު عدل إنصاف ގެ ގޮތުގައި ކަންތައް ކުރުމަށެވެ. ހެޔޮކަމުގެ ތެރެއިން ތިޔަބައިމީހުން ކުރާ ކަންތައް، ފަހެ ހަމަކަށަވަރުން، އެކަމެއް މޮޅަށް ދެނެވޮޑިގެންވާ ކަލަކު ކަމުގައި اللَّه ވޮޑިގެންވެއެވެ. (127)"],["ފިރިމީހާ ދުރުހެލިވެ، ނުވަތަ ވާހަކަ ނުދައްކައި ހުރެދާނެކަމަށް އަންހެނަކަށް ބިރު ހީވެއްޖެނަމަ، އެދެމީހުންގެ މެދުގައި އެކުވެރިކަމުގެ صلح ވުމަކުން صلح ވުމާމެދު، އެ ދެމީހުންގެ މައްޗަކަށް ކުށެއްނެތެވެ. صلح ވުން ހެޔޮކަން ބޮޑެވެ. އަދި (ތިމާގެގާތުން ކުރަންޖެހޭ ހޭދަޔަކާމެދު، އަދި ތިމާޔަށް ލިބެންވީ ލިބުމަކާމެދު) ދަހިވެތިވުން ހިތްތަކުގައި ލައްވާފައިވެއެވެ. އަދި، ތިޔަބައިމީހުން إحسان ތެރިވެ އަދި تقوى ވެރިވާނަމަ (ދަންނާށެވެ!) ފަހެ، ހަމަކަށަވަރުން، ތިޔަބައިމީހުން ކަންތައްކުރާގޮތް މޮޅަށް ދެނެވޮޑިގެންވާ ކަލަކުކަމުގައި اللَّه ވޮޑިގެންވެއެވެ. (128)",'ފިރިމީހާ އޭނާގެ އަނބިމީހާއާ ނުރުހުންވެ، އޭނާއަށްވުރެ ރިވެތި އަދި ޒުވާން އަންހެނަކަށް ފިރިމީހާގެ ހިތްކިޔާނަމަ، އެކަމުގައި ދެމީހުންގެ ދެމެދު ޞުލްޙަކުރަން ހަދަންވާ ގޮތް ބަޔާންކުރައްވަމުން މާތް ﷲ ވަޙީކުރައްވަނީ ޢުމުރުން ދުވަސްވުމުގެ ސަބަބުން، ނުވަތަ އެހެން ވެސް ސަބަބަކާ ހުރެ، ފިރިމީހާ އޭނާ ދެކެ ނުރުހުންވެ އޭނާއާއި ދުރުހެލިވެ، ވާހަކަނުދައްކައި ހުރެދާނެ ކަމަށް، އަންހެނަކަށް ބިރުހީވެއްޖެނަމަ، ނުވަތަ ފިރިމީހާ އޭނާ ވަރިކުރަން އުޅޭނަމަ، ދެމީހުން ޞުލްހަވެ، މައްސަލަ ޙައްލުކުރުމަށްޓަކައި، ފިރިމީހާގެ އަޅާލުމާއި، އޯގާތެރިކަން ލިބި، އޭނާގެ ލޯބި ދެމިހުންނާނެ ގޮތް ހެދުމުގެ ގޮތުން، އަންހެންމީހާއަށް ފިރިމީހާގެ ފަރާތުން ލިބެންޖެހޭ ޚަރަދުން ބައެއް ދޫކޮށްލުމަކީ މައްސަލައެއް ނޫނެވެ. އެހެނީ، މިފަދަ ޙާލުގައި ދެމީހުން ވަކިވުމަށްވުރެ ޞުލްޙަވެރިވުން މާ ރަނގަޅެވެ. \\nعَنْ عَائِشَةَ ـ رضى الله عنها ـ ‏﴿وَإِنِ ٱمْرَأَةٌ خَافَتْ مِنۢ بَعْلِهَا نُشُوزًا أَوْ إِعْرَاضًا﴾‏ قَالَتْ هِيَ الْمَرْأَةُ تَكُونُ عِنْدَ الرَّجُلِ، لاَ يَسْتَكْثِرُ مِنْهَا فَيُرِيدُ طَلاَقَهَا، وَيَتَزَوَّجُ غَيْرَهَا، تَقُولُ لَهُ أَمْسِكْنِي وَلاَ تُطَلِّقْنِي، ثُمَّ تَزَوَّجْ غَيْرِي، فَأَنْتَ فِي حِلٍّ مِنَ النَّفَقَةِ عَلَىَّ وَالْقِسْمَةِ لِي، فَذَلِكَ قَوْلُهُ تَعَالَى ‏﴿‏فَلَا جُنَاحَ عَلَيْهِمَآ أَن يُصْلِحَا بَيْنَهُمَا صُلْحًا ۚ وَٱلصُّلْحُ خَيْرٌ﴾ (صحيح البخاري، كتاب النكاح، ‏ باب ‏{‏وَإِنِ امْرَأَةٌ خَافَتْ مِنْ بَعْلِهَا نُشُوزًا أَوْ إِعْرَاضًا}) ‏(ޢާއިޝާ رضي الله عنها ގެ ކިބައިން ރިވާވެގެން ވެއެވެ. "‏﴿وَإِنِ ٱمْرَأَةٌ خَافَتْ مِنۢ بَعْلِهَا نُشُوزًا أَوْ إِعْرَاضًا﴾‏ މި އާޔަތް އައިސްފައި ވަނީ އޭނާގެ ފިރިމީހާއާއެކުގައި ހުއްޓާ، ފިރިމީހާ އޭނާއާ އެކުގައި އިތުރަށް އުޅެން ބޭނުންނުވެ، އޭނާ ވަރިކޮށް އެހެން އަންހެނަކާ އިންނަން އުޅޭ އަންހެން މީހާއާ ބެހޭގޮތުންނެވެ. އެހިނދު އެއަންމީހާ ފިރިމީހާ ގާތު ބުނެއެވެ. އަހަރެން ބަހައްޓާށެވެ. އަހަރެން ވަރިނުކޮށް އެހެން މީހަކާ އިންނާށެވެ. ތިބާ އަހަރެންނަށް ކުރަންޖެހޭ ޚަރަދާއި، ތިބާ އަހަރެންނާއެކު ރޭކުރުމުގެ ހައްގު އަހަރެން ދޫކޮށްލައިފީމެވެ. މާތް ﷲ ‏﴿‏فَلَا جُنَاحَ عَلَيْهِمَآ أَن يُصْلِحَا بَيْنَهُمَا صُلْحًا ۚ وَٱلصُّلْحُ خَيْرٌ﴾ އޭ ވަޙީކުރައްވާފައި ވަނީ އެހެންވެއެވެ." (ޞަޙީޙުލް ބުޚާރީ، ޙަދީޘު: 5206) މާތް ﷲ ވަޙީކުރައްވަނީ ﴿ وَأُحْضِرَتِ ٱلْأَنفُسُ ٱلشُّحَّ ﴾ މާނައީ: ދަހިވެތި ވުމަކީ ނަފްސުގެ ޠަބީޢަތެވެ. އެއީ އިންސާނީ ނަފްސަށް އެކަމާ ދުރުވުން ވަރަށް އުނދަގޫ ކަމެކެވެ. އަންހެންމީހާއަށް ވެސް އޭނާއަށް ލިބެންޖެހޭ ޚަރަދުގެ ޙައްޤާއި، ހަށިގަނޑަށް އުފާލިބިގަތުމުގެ ޙައްޤު ދޫކުރަން އުނދަގޫވާނެއެވެ. ހަމަ އެފަދައިން، ފިރިމީހާއަށްވެސް އޭނާ އަންހެން މީހާ ދެކެ ރުޅިއައިސް، އެހެން މީހަކު ދެކެ ލޯބިވާނަމަ، އޭނާއާމެދު ޢަދުލުވެރިކޮށް ކަންތައް ކުރުމަކީ އުނދަގޫ ކަމަކަށް ވާނެއެވެ. އެހެންކަމުން، އެ ދެމީހުންނަށް ވެސް އޮތީ، ދެ މީހުންގެ ޙައްޤުން ކޮންމެވެސް ވަރެއް ދޫކޮށްލައި ޞުލްޙަވުމެވެ. މި ދެ ޖުމްލައަކީ ވެސް އިއުތިރާޒީ ދެ ޖުމްލައެވެ. ފުރަތަމަ ޖުމްލަ ގެންނަވާފައިވަނީ ޞުލްޙަވުމަށް ހިތްވަރުދެއްވުމަށެވެ. ދެވަނަ ޖުމްލަ ގެންނަވާފައި ވަނީ ދެބަސްވުމާއި، އަރައިރުންވުމަށް މެދުވެރިވާ ސަބަބު ބަޔާންކޮށް، މި ދެބަސްވުމުގެ ޢުޛުރު ބަޔާންކުރުމަށް މަގުފަހިކުރެއްވުމެވެ. އިބްނު މުސައްޔިބުގެ އަރިއަހުން އައްޝާފިޢީ ރިވާކުރައްވާފައި ވެއެވެ. ކޮންމެވެސް ކަމަކާ ރާފިޢު ބްނު ޚުދައިޖު އޭނާގެ އަނބިމީހާ ދެކެ ނުރުހުންވެ، އޭނާ ވަރިކުރަން އުޅުނެވެ. އެހިނދު އަންހެން މީހާ ބުންޏެވެ. އަހަރެން ވަރިނުކުރާށެވެ. ކަލެއަށް ފެންނަވަރަކަށް އަހަރެންނަށް ބައި އެޅީމާ ރަނގަޅުވާނެއެވެ. ދެން އެގޮތަށް ދެމީހުން ޞުލްޙަވިއެވެ. އަދި އެގޮތަށް ހެދުން އެއީ އެކަން ކުރާގޮތްކަމުގައިވެ، އެގޮތަށް އެކަން ޤުރްއާނުގައި ކަނޑައަޅުއްވައި ވަޙީ ބާވައިލެއްވިއެވެ. ތިޔަބައިމީހުން އެކަނބަލުން ދެކެ ނުރުހުންވެ، އެހެން ބަޔަކު ދެކެ ލޯބިވިޔަސް، އެކަނބަލުންނާއެކު އުޅެ ހެޔޮ ގޮތުގައި މުޢާމަލާތްކޮށް، އެކުގައި އުޅުމުގެ ޙައްޤަށް ވިސްނައި، އެކަނބަލުންނާ އެކު އުޅުމުގެ މައްޗަށް ކެތްކުރުމުގައި މާތް ﷲ އަށް ބިރުވެތިވެ، އެކަނބަލުންނަށް ލިބެންޖެހޭ ޙައްޤު ދޫކޮށްލުމަށް އެކަނބަލުންނަށް މަޖުބޫރުނުކުރާނަމަ، މާތް ﷲ ތިޔަބައިމީހުންގެ އިޙްސާންތެރިކަން މޮޅަށް ދެކެ ދެނެވޮޑިގެންވެއެވެ. އަދި އެކަމަށް ތިޔަބައިމީހުންނަށް އެންމެ ހެޔޮ ޖަޒާ ދެއްވާނެއެވެ. ދެން، މާތް ﷲ ބަޔާންކުރައްވަނީ، އަނބިންގެ މެދުގައި ފުރިހަމައަށް ޢަދުލުވެރި ވުމަކީ، ކުރުން އެކަށީގެން ނުވުމާ ގާތަށް އުނދަގޫ ކަމެއް ކަމުގައެވެ. އަދި ހިތް އެހެން ފަރާތަކަށް ލެނބުމަށް މާތް ﷲ އަދަބު ނުދެއްވާނެ ކަމުގައްޔާއި، އެކަލާނގެ އަދަބު ދެއްވާނީ އަނިޔާވެރިކަމަށް ކަމުގައެވެ. އެކަލާނގެ ވަޙީކުރައްވަނީ މިފަދައިންނެވެ.'],["ތިޔަބައިމީހުން ކިތަންމެ ވަރަކަށް އެދި ދަހިވެތިވިޔަސް، އަނބިންގެ މެދުގައި (ލޯބީގެގޮތުން) عدل ވެރިވުމަކަށް ތިޔަބައިމީހުންނަކަށް ކުޅަދާނަވެގެނެއް ނުވާނެތެވެ. ފަހެ، ތިޔަބައިމީހުން (އެކެއްގެ ފަރާތް ދޫކޮށް) މުޅިން ލެނބުމަކުން ނުލެނބޭށެވެ! އެލުވާފައިވާ މީހެއް ފަދައިން އެކަނބުލޭގެ ދޫކޮށްލާ ގޮތުގައެވެ. (އެބަހީ: ވަރިވެސް ނުކޮށް، صلح ވުމެއްވެސްނެތި އިނދެގެންމެ، ނީނދެ އުޅޭގޮތަށް އެއް އަނތްބަކާ އަޅައިނުލައި، އަނެއް އަނތްބެއްގެ ފަރާތަށް މުޅިން ލެނބިގެން ނުދާށެވެ!) އަދި، ތިޔަބައިމީހުން (އެކަން) إصلاح ކޮށް تقوى ވެރިވާނަމަ (ދަންނާށެވެ!) ފަހެ، ހަމަކަށަވަރުން، ގިނަގިނައިން ފާފަފުއްސަވާ رحيم ވަންތަ ކަލަކު ކަމުގައި اللَّه ވޮޑިގެންވެއެވެ. (129)",'އޭ ފިރިހެނުންނޭވެ! ތިޔަބައިމީހުން އަނބީންގެ މެދުގައި ފުރިހަމައަށް ޢަދުލުވެރިވެ، ލޯތްބާއި، ކުލުނާއި، އެކުގައި އުޅުމުގައި އެކަނބަލުން ހަމަހަމަކުރުމަކީ ތިޔަބައިމީހުންނަށް ކުޅަދާނަވެގެންވާ ކަމެއް ނޫނެވެ. އެހެނީ، ފުރިހަމައަށް ޢަދުލުވެރިވުމަކީ މުޢާމަލާތް ކުރުމުގައި ވިޔަސް، އަދި ފަރާތަކަށް ހިތް ލެނބުމުގައި ވިޔަސް އެއްވެސް ފަރާތަކަށް ނުޖެހުމެވެ. މިއީ އިންސާނުންނަށް ކުރެވޭނޭ ކަމެއް ނޫނެވެ. ތިޔަބައިމީހުން އެކަމަށް ވިސްނައިގެން އުޅުނަސް އެކަން ނުކުރެވޭނެއެވެ. އެކަމަކު ތިޔަބައިމީހުން މުޅިން އެއްފަރާތަށް ލެނބި، ނުރުހުންވާ އަނބިމީހާއީ އަތްނބަކަށް ވެސް ނުވާ ގޮތަށް، އަދި ވަރިކުރެވިފައިވާ މީހަކަށް ވެސް ނުވާ ގޮތަށް ދޭތެރޭ މެދަށް ދޫކޮށްނުލާށެވެ. މިތާގައި އަންހެން މީހާ ސިފަކުރައްވާފައި މިވަނީ އެލުވިފައިވާ މީހެއްގެ ގޮތުގައެވެ. ބިމުގައި ފައިޖެހި ހަމަޖެހިފައެއްވެސް ނެތެވެ. އަދި އުޑުގައެއްވެސް ނެތެވެ. މިއީ އެންމެ ބަލާޣާތްތެރި ސިފަކުރުމުގެ ތެރޭގައި ހިމެނޭ ސިފަކުރެއްވުމެކެވެ. ޙަދީޘުގައި އައިސްފައި ވެއެވެ. عَنْ أَبِي هُرَيْرَةَ، عَنِ النَّبِيِّ صلى الله عليه وسلم قَالَ ‏ "‏ مَنْ كَانَتْ لَهُ امْرَأَتَانِ فَمَالَ إِلَى إِحْدَاهُمَا جَاءَ يَوْمَ الْقِيَامَةِ وَشِقُّهُ مَائِلٌ ‏"‏‏.‏ (سنن أبي داود، كتاب النكاح، باب في القسم بين النساء) (އަބޫހުރައިރާ رضي الله عنه ގެ އަރިހުން ރިވާވެގެން ވެއެވެ. ނަބިއްޔާ ﷺޙަދީޘުކުރެއްވިއެވެ. "ދެ އަނބިން ތިބި މީހަކު، އެކެއްގެ ކޮޅަށް މާ ބޮޑަށް ލެނބިއްޖެނަމަ، ޤިޔާމަތް ދުވަހު އޭނާ މަޙްޝަރުކުރެވޭނީ އެއްފަރާތަކަށް ލެނބިފައިވާ މީހެއްގެ ގޮތުގައެވެ.") (ސުނަނު އަބީދާވޫދު، ޙަދީޘު: 2133) ތިޔަބައިމީހުންގެ އުޅުން ރަނގަޅުކޮށް، ޢަދުލުވެރިގޮތުގައި ހިފަހައްޓައި، އަނިޔާވެރިކަމާ ދުރުވެ މާތް ﷲއަށް ތަޤްވާވެރިވެއްޖެނަމަ، ތިޔަބައިމީހުންގެ ފަރާތުން ވެފައިވާ ފާފަތައް ފުއްސަވައި، މާތް ﷲ ތިޔަބައިމީހުންނަށް ރަޙްމަތްލައްވާނެއެވެ.'],["އަދި، އެ ދެމީހުން ވަކިވާނަމަ، اللَّه ގެ ތަނަވަސްކަމުގެ ތެރެއިން، އެ ދެމީހުންކުރެ ކޮންމެ މީހަކަށްމެ، ފުއްދަވައި ދެއްވާނެތެވެ. ތަނަވަސްވަންތަ حكيم ވަންތަ ކަލަކު ކަމުގައި اللَّه ވޮޑިގެންވެއެވެ. (130)","އެ ދެމީހުންގެ ދެމެދުގައި ޞުލްޙަނުވެވި ދެމީހުން ވަކިވެއްޖެނަމަ، މާތް ﷲ އެ ދެމީހުންކުރެ ކޮންމެ މީހަކަށްމެ އަނެކަކާ ނުލައި ފުއްދަވައި ދެއްވާނެއެވެ. އަދި ފިރިމިހާއަށްވެސް އެހެން އަތްނބަކު ދެއްވައި އޭނާއަށް ހަމަޖެހޭ ދިރިއުޅުމެއް ދެއްވާނެއެވެ. މާތް ﷲއީ އެކަލާނގެ ފަޟްލުވަންތަކަން ތަނަވަސް، އަޅުތަކުންގެ ކަންތައް ތަދުބީރުކުރެއްވުމުގައި ޙިކްމަތްވަންތަ ރަސްކަލާނގެއެވެ. ދެމަފިރިންގެ ދެމެދުގައި ޞުލްޙަ ނުވެވުނު ކަމަށްޓަކައި، އެކަމަށް މާތް ﷲ ރުހިވޮޑިނުގަންނަވާ ކަން މިއާޔަތުން ނުސީދާކޮށް އެނގެއެވެ. އެހެނީ، ވަރިއަކީ މާތް ﷲ އެންމެ ރުހިވޮޑިނުގަންނަވާ އެއް ކަންތަކެވެ."],["އަދި، އުޑުތަކާއި، ބިމުގައި ވާހައި އެއްޗެއް މިލްކުވެގެންވަނީ، اللَّه އަށެވެ. އަދި، ހަމަކަށަވަރުން، اللَّه އަށް تقوى ވެރިވުމަށް ތިޔަބައިމީހުންގެ ކުރިން ފޮތް ލިބުނު މީހުންނަށާއި، ތިޔަބައިމީހުންނަށް، ތިމަންރަސްކަލާނގެ وصية ކުރައްވައި އެންގެވީމެވެ. ތިޔަބައިމީހުން كافر ވާނަމަ (ދަންނާށެވެ!) ހަމަކަށަވަރުން، އުޑުތަކުގައި ވާހައި ތަކެއްޗާއި، ބިމުގައި ވާހައި ތަކެއްޗެއް މިލްކުވެގެންވަނީ اللَّه އަށެވެ. ފުދިވޮޑިގެންވާ حمد ލިބިވޮޑިގެންވާ ކަލަކު ކަމުގައި اللَّه ވޮޑިގެންވެއެވެ. (131)","އުޑުތަކާއި ބިމުގައި ވާހާ ތަކެއްޗެއް މިލްކުވެވޮޑިގެންވަނީ މާތް ﷲއަށެވެ. އެތަކެތި ޚަލްޤުކުރައްވައި، އެތަކެތި މިލްކުވެވޮޑިގެން، އަދި އެތަކެތި އަޅުވެތި ކުރެއްވީ އެކަލާނގެއެވެ. މާތް ﷲއަށް ތަޤްވާވެރިވެ، އެކަލާނގެ ޢަޛާބަށް ރައްކާތެރި ވުމަށް ތިޔަބައިމީހުންނަށް އެންގެވި ފަދައިން، ޔަހޫދީންނާއި، ނަޞާރާއިންނާއި، އޭގެ ކުރީގެ އުއްމަތްތަކަށްވެސް ތިމަންރަސްކަލާނގެ އެންގެވީމެވެ. ތަޤްވާވެރިވުމަށް އެންގެވުމަކީ ކުރިއްސުރެ އޮތް ކަމެކެވެ. މާތް ﷲ ވަނީ ހުރިހާ އުއްމަތަކަށް މިކަން އަންގަވާފައެވެ. ޚުލާޞާ ގޮތެއްގައި ތަޤްވާގެ މާނައަކީ އަމުރުތަކަށް ބޯލަނބައި ނަހީތަކުން ދުރުހެލިވުމެވެ. ތިޔަބައިމީހުން ކާފިރުވީ ކަމުގައި ވިޔަސް އެކަމުން މާތް ﷲއަށް ލިބޭނެ އެއްވެސް ގެއްލުމެއް ނުވެއެވެ. ފަހެ، އެކަލާނގެ ވަނީ އަޅުތަކުން ފިޔަވައި ފުދިވޮޑިގެންނެވެ. އެކަލާނގެއީ އުޑާއި ބިމުގައި ވާހައި ތަކެއްޗެއްގެ ވެރިރަސްކަލާނގެއެވެ. ޚަލްޤުތަކުން ފިޔަވައި އެކަލާނގެ ފުދިވޮޑިގެންވެއެވެ. އެއީ ޙަމްދު ލިބިވޮޑިގެންވާ ރަސްކަލާނގެއެވެ. ކިޔަމަންތެރިވާ މީހުންގެ ކިޔަމަންތެރިކަމުން އެކަލާނގެއަށް ފައިދާއެއް ނުކުރާ ފަދައިން، ނުކިޔަމަންތެރިވާ މީހުންގެ ނުކިޔަމަންތެރިކަމުން އެކަލާނގެއަށް ގެއްލުމެއްވެސް ނުވާނެއެވެ."],["އަދި، އުޑުތަކާއި، ބިމުގައި ވާހައި އެއްޗެއް މިލްކުވެގެންވަނީ اللَّه އަށެވެ. وكيل އަކުކަމުގައި اللَّه ފުދެއެވެ. (132)","މި ޢިބާރާތް ތިން ފަހަރު ތަކުރާރުކުރައްވާފައި މިވަނީ ހުރިހާ ޚަލްޤުތަކުން ފިޔަވައި އެކަލާނގެ ފުދިވޮޑިގެންވާކަން އިތުރަށް ހާމަކުރެއްވުމަށެވެ. އެކަލާނގެ ވަޙީކުރައްވާ ފަދައެވެ.: މާތް ﷲތިޔަބައިމީހުންނަށް ބޭނުންވެވޮޑިނުގަންނަވާކަން ތިޔަބައިމީހުން ރަނގަޅަށް ދަންނާށެވެ. ތިޔަބައިމީހުން ޝުކުރުވެރިވުމުން އެކަލާނގެއަށް ފައިދާއެއް ނުކުރާ ފަދައިން ތިޔަބައިމީހުން ކާފިރުވުމުން އެކަލާނގެއަށް ގެއްލުމެއް ވެސް ނެތެވެ. ފަހެ، އެކަލާނގެއީ ހުރިހާ ތަކެއްޗެއްގެ ވެރި ރަސްކަލާނގެއެވެ. އުޑުތަކާއި، ބިމުގައި ވާހާ މަޚްލޫޤުން ވަނީ އެކަލާނގެއަށެވެ. އެކަލާނގެ އިރާދަކުރައްވާ ގޮތަކަށް އެބައިމީހުންގެ ކަންތައް ގެންދަވައެވެ. އެކަލާނގެ އަޅުތަކުންގެ ޢަމަލުތައް ރައްކާތެރިކުރައްވާ ކަލަކު ކަމުގައި އެކަލާނގެ ވޮޑިގެން ވެއެވެ. ދެން ޚަލްޤުތަކުން ފިޔަވައި އެކަލާނގެ ފުދިވޮޑިގެންވާކަން އިތުރަށް ގަދަކުރައްވައި ވަހީކުރައްވަނީ މިފަދައިންނެވެ."],["އޭ މީސްތަކުންނޭވެ! އެކަލާނގެ އިރާދަކުރައްވާނަމަ، ތިޔަބައިމީހުން ނެތިކުރައްވައިފީހެވެ. އަދި (ތިޔަބައިމީހުންގެ ބަދަލުގައި) އެހެންބަޔަކު އުފައްދަވައިފީހެވެ. އެކަމުގެ މައްޗަށް ކުޅަދުންވަންތަ ކަލަކު ކަމުގައި اللَّه ވޮޑިގެންވެއެވެ. (133)","މާތް ﷲ އިރާދަކުރައްވައިފިނަމަ، ތިޔަބައިމީހުން ނެތިކުރައްވައިފައި، ތިޔަބައިމީހުންނަށްވުރެ ކިޔަމަންތެރި، އަޅުވެރި އެހެން މަޚްލޫޤުންތަކެއް ގެންނަވައިފީހެވެ. އެކަލާނގެއީ އެކަމަށް ކުޅަދުންވަންތަ ރަސްކަލާނގެއެވެ. މިއާޔަތުގައި މިވަނީ ފާޖިރުންނަށާއި، ކާފިރުންނަށް ދެއްވާފައިވާ އިންޒާރެކެވެ. މާނައީ، ތިޔަބައިމީހުންގެ ކާފިރުކަމާ، ނުކިޔަމަންތެރިކަމާ އެކުވެސް ތިޔަބައިމީހުން އެގޮތުގައި ބައިތިއްބަވާފައި ތިބީ، ތިޔަބައިމީހުންގެ ކިޔަމަންތެރިކަން ފިޔަވައި އެކަލާނގެ ފުދިވޮޑިގެން ވާތީއެވެ. ތިޔަބައިމީހުންގެ މައްޗަށް އެކަލާނގެ އޯގާތެރިވެވޮޑިގަތުމުން ތިޔަބައިމީހުން އޮޅުމެއްގައި ނުތިބޭށެވެ."],["ދުނިޔޭގެ ثواب އެދޭކަމުގައިވާ މީހާ (ދަންނާށެވެ!) ފަހެ، ދުނިޔެއާއި آخرة ގެ ثواب ވަނީ، اللَّه ގެ حضرة ގައެވެ. މޮޅަށް އައްސަވާވޮޑިގެންވާ، މޮޅަށް ބައްލަވާވޮޑިގެންވާ ކަލަކު ކަމުގައި اللَّه ވޮޑިގެންވެއެވެ. (134)",'އެމީހެއްގެ ޢަމަލަށް ހަމަ އެކަނި ދުނިޔޭގައި ދަރުމަ ލިބުމަށް، އެބަހީ ދުނިޔެއިން ލިބޭ ފަނާވަނިވި ބަދަލު ލިބުމަށް، އެދޭ މީހާ ދަންނާށެވެ. ފަހެ، މާތް ﷲގެ ޙަޟްރަތުގައި އެއަށްވުރެ މާ އަގުބޮޑު، އަގުހުރި އެއްޗެއް ވެއެވެ. އެއީ ދުނިޔެއާއި އާޚިރަތުގެ ދަރުމައެވެ. ވީއިރު، އެއްވެސް މީހަކު އަގުހުރި އެއްޗެއް ދޫކޮށްލާފައި، ދެރަ ނިކަމެތި އެއްޗަކަށް އެދެންވީ ކީއްވެ ހެއްޔެވެ؟ މާތް ﷲއީ އަޅުތަކުންގެ ވާހަކަ މޮޅަށް އައްސަވައިވޮޑިގަންނަވާ، އެބައިމީހުންގެ ކަންތައް މޮޅަށް ބައްލަވައިވޮޑިގަންނަވާ ރަސްކަލާނގެއެވެ. ފަހެ، ބުއްދިވެރިޔާގެ މަޤްޞަދަކަށް ވާންވާނީ މާތް ﷲގެ ރުއްސެވުން ހޯދުމެވެ. ޙަދީޘުގައި އައިސްފައި ވެއެވެ. عَنْ أَنَسِ بْنِ مَالِكٍ، قَالَ قَالَ رَسُولُ اللَّهِ صلى الله عليه وسلم ‏ "‏ مَنْ كَانَتِ الآخِرَةُ هَمَّهُ جَعَلَ اللَّهُ غِنَاهُ فِي قَلْبِهِ وَجَمَعَ لَهُ شَمْلَهُ وَأَتَتْهُ الدُّنْيَا وَهِيَ رَاغِمَةٌ وَمَنْ كَانَتِ الدُّنْيَا هَمَّهُ جَعَلَ اللَّهُ فَقْرَهُ بَيْنَ عَيْنَيْهِ وَفَرَّقَ عَلَيْهِ شَمْلَهَ وَلَمْ يَأْتِهِ مِنَ الدُّنْيَا إِلاَّ مَا قُدِّرَ لَهُ ‏"‏‏.‏ (جامع الترمذي، كتاب صفة القيامة والرقائق والورع عن رسول الله صلى الله عليه وسلم) (އަނަސު ބްނު މާލިކު رضي الله عنه ގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ރަސޫލުﷲ ﷺޙަދީޘުކުރެއްވިއެވެ. ”އެމީހެއްގެ މަޤްޞަދަކީ އާޚިރަތް ކަމުގައި ވެއްޖެ މީހާގެ ހިތް މާތް ﷲ މުއްސަނދިކުރައްވައި، އޭނާގެ ހުރިހާ ކަމެއް ހަމަޖައްސަވައިދެއްވާނެއެވެ. އަދި އޭނާ ބޭނުންވިޔަސް ނުވިޔަސް ދުނިޔެ އޭނާއަށް ލިބޭނެއެވެ. އަދި އެމީހެއްގެ މަޤްޞަދަކީ ދުނިޔެ ހޯދުން ކަމުގައި ވެއްޖެ މީހާގެ ކުރިމަތީގައި މާތް ﷲ ފަޤީރުކަން ލައްވާނެއެވެ.އަދި އޭނާގެ ކަންކަން ވިއްސިވިހާލިކުރައްވާނެއެވެ. އަދި ދުނިޔެއިން އޭނާއަށްޓަކައި މިންވަރު ކުރެއްވި އެއްޗެއް މެނުވީ އޭނާއަށް ނުލިބޭނެއެވެ.) (ޖާމިޢުއްތިރްމިޛީ، ޙަދީޘު: 2465)'],["އޭ إيمان ވެއްޖެ މީސްތަކުންނޭވެ! ތިޔަބައިމީހުން عدل إنصاف قائم ކުރުމުގައި ދެމިތިބޭ ބަޔަކު ކަމުގައިވާށެވެ! (އަދި) اللَّه އަށްޓަކައި ހެކިބަސް އަދާކުރާ ބަޔަކު ކަމުގައި ތިޔަބައިމީހުންވާށެވެ! ތިޔަބައިމީހުންގެ އަމިއްލަ نفس ތަކުގެ މައްޗަށް ކަމުގައިވިޔަސް، ނުވަތަ މައިންބަފައިންނާއި، ގާތްތިމާގެ މީހުންގެ މައްޗަށް ކަމުގައިވިޔަސް މެއެވެ. އެމީހަކީ (އެބަހީ: އެމީހެއްގެ މައްޗަށް ހެކިދެވޭ މީހަކީ) މުއްސަންޖަކު ކަމުގައި، ނުވަތަ فقير އަކު ކަމުގައިވިޔަސް، ފަހެ، އެދެމީހުންނަށްމެ، اللَّه، أولى ކަން ބޮޑެވެ. ތިޔަބައިމީހުން عدل ވެރިވުން ދޫކޮށް އަމިއްލަ އެދުމަށް تبع ނުވާށެވެ! އަދި، ތިޔަބައިމީހުން ހެކިބަސް ބަދަލުކުޅަނަމަ، ނުވަތަ ހެކިބަސް އަދާކުރުމުން އެއްކިބާވާނަމަ (ދަންނާށެވެ!) ފަހެ، ހަމަކަށަވަރުން، ތިޔަބައިމީހުން ކުރާ عمل ތައް މޮޅަށް ދެނެވޮޑިގެންވާ ކަލަކު ކަމުގައި اللَّه ވޮޑިގެންވެއެވެ. (135)","އަނބީންނަށް އިޙްސާންތެރިވެ، އެބައިމީހުންނާ މުޢާމަލާތްކުރުމުގައި ޢަދުލުވެރިވުމަށް އެންގެވުމަށްފަހު، ދެން މާތް ﷲ މިއަންގަވަނީ ޢާއްމުކޮށް ހުރިހާ ކަމަކާއި، ޙުކުމެއްގައި ޢަދުލުވެރި ވުމަށެވެ. މާނައީ: އޭ މުއުމިނުންނޭވެ! އެންމެ ފުރިހަމަ ގޮތުގައި ޢަދުލުވެރިކަން ޤާއިމުކުރުމަށް ގަދައަޅައި މަސައްކަތްކުރާ ބަޔަކުކަމުގައި ތިޔަބައިމީހުން ވާށެވެ. އަދި އެއްވެސް ފަރާތަކަށް ނުޖެހި، ވަކި މީހަކަށް ރަނގަޅުގޮތް ހޯދައި ނުދީ، ވަކި މީހެއްގެ ގާތްކަން ބޭނުން ނުވެ، ﷲގެ ވަޖުހުފުޅަށްޓަކައި، ޙައްޤަށް ހެކިބަސް ދޭށެވެ. އެހެކިބަސް ދޭން ޖެހެނީ ތިޔަބައިމީހުންގެ އަމިއްލަ ނަފްސާއި، ތިޔަބައިމީހުންގެ މައިންބަފައިންނާއި، ތިޔަބައިމީހުންގެ ގާތްތިމާގެ މީހުންނާ ދެކޮޅަށް ކަމުގައި ވިޔަސް މެއެވެ. އެހެނީ ޙައްޤަކީ ކޮންމެ އިންސާނެއްގެ މައްޗަށްވެސް ހިނގާ ޙުކުމެކެވެ. އެމީހެއްގެ މައްޗަށް ހެކިބަސް ދެވޭ މީހާއަކީ މުއްސަންޖަކަށް ވިޔަސް އޭނާގެ މުއްސަނދިކަމަށް ނުބެލޭނެއެވެ. އަދި އޭނާއީ ފަޤީރަކަށް ވީތީ އޭނާގެ މައްޗަށް އޯގާތެރިވެގެން، ހެކިބަސް ނުދީ ދޫކޮށްނުލާށެވެ. މުއްސަނދި މީހާއާއި، ފަޤީރުމީހާއަށް މާތް ﷲ އައުލާކަން ބޮޑެވެ. އަދި އެ ދެމީހުންނަށް މަސްލަހަތު ހުރީ ކޮން ގޮތެއްގައި ކަން އެކަލާނގެ މޮޅަށް ދެނެވޮޑިގެން ވެއެވެ. ފަހެ، ތިޔަބައިމީހުން މާތް ﷲ އަމުރު ކުރައްވާފައިވާ ގޮތަށް ކަންކުރާށެވެ. އެކަލާނގެ ތިޔަބައިމީހުނަށް ވުރެ ބޮޑަށް އަޅުތަކުންނަށް ރަނގަޅު ގޮތް ދެނެވޮޑިގެން ވެއެވެ. އެހެންކަމުން، މީސްތަކުން ރުއްސުމުގެ ބޭނުމުގައި ހަވާ ނަފުސަށް ތަބަޢަވެ، ނުޙައްޤު ގޮތުގައި ހެކިބަސް ނުދޭށެވެ. ތިޔަބައިމީހުން ހެކިބަސް ދިނުމުގައި އޮޅުވާލައިފިނަމަ، ނުވަތަ ހެކިބަސް ދިނުމަށް ދެކޮޅުހަދައި، ސިއްރުކޮށް، މީސްތަކުންނަށް ބިރުން ތިޔަބައިމީހުންނަށް އެނގޭ ކަމަކަށް ހެކިބަސް ނުދީފިނަމަ، ފަހެ މާތް ﷲ ތިޔަބައިމީހުންގެ ކަންކަން ރަނގަޅަށް ދެނެވޮޑިގަންނަވައެވެ. އަދި އެއްވެސް ޝައްކެއް ނެތް ގޮތުގައި، އެކަމަށް އެކަލާނގެ ތިޔަބައިމީހުންނަށް ޖަޒާދެއްވާނެއެވެ."],["އޭ إيمان ވެއްޖެ މީސްތަކުންނޭވެ! اللَّه އަށާއި، އެކަލާނގެ رسول އާއަށާއި، އެކަލާނގެ رسول އާއަށް ބާވައިލެއްވި ފޮތަށާއި، އަދި، ކުރިން ބާވައިލެއްވި ފޮތަށް إيمان ވުންމަތީ ތިޔަބައިމީހުން ދެމިތިބޭށެވެ! އަދި، اللَّه އަށާއި، އެކަލާނގެ ملائكة ންނަށާއި، އެކަލާނގެ (ބާވައިލެއްވި) ފޮތްތަކަށާއި، އެކަލާނގެ (ފޮނުއްވި) رسول ންނަށާއި، آخرة ދުވަހަށް كافر ވާމީހާ (ދަންނާށެވެ!) ފަހެ، އޭނާ ދުރުވެގެންވާ މަގުފުރެދުމަކުން މަގުފުރެދިއްޖެކަން ކަށަވަރެވެ. (136)","އޭ އީމާންވެއްޖެ މީސްތަކުންނޭވެ! ތިޔަބައިމީހުން މާތް ﷲއާއި، އެކަލާނގެ ރަސޫލާ ﷺ އާއި، އެކަލާނގެ ރަސޫލާ ﷺ ގެ މައްޗަށް ބާވައިލެއްވި ފޮތާއި، އެފޮތުގެ ކުރިން ބާވައިލެއްވުނު ފޮތްތަކަށް އީމާންވުން މަތީ ސާބިތުވެ ތިބޭށެވެ. އަދި ޔަހޫދީންނާއި، ނަޞާރާއިން ފަދައިން އެއް ބަޔަށް އީމާންވެފައި، އަނެއް ބަޔަށް އީމާންނުވާ ބަޔަކު ކަމުގައި ނުވާށެވެ. އަދި މާތް ﷲއާއި، އެކަލާނގެ މަލާއިކަތުންނާއި، އެކަލާނގެ ފޮތްތަކާއި، އާޚިރަތް ދުވަހަށް ކާފިރުވެއްޖެ މީހާ ދަންނާށެވެ. އޭނާ ތެދުމަގުން އެއްކިބާވެ މަގުފުރެދިއްޖެއެވެ. މިއިން އެއްވެސް ފަރާތަކަށް ކާފިރުވުމީ ހުރިހާ ފަރާތަކަށް ކާފިރުވުމެވެ. އެއީ ފާޅުވެ ބަޔާންވެގެންވާ މަގުފުރެދުމެކެވެ."],["ހަމަކަށަވަރުން، إيمان ވެފައި، ދެން كافر ވެފައި، ދެން إيمان ވެފައި، ދެން كافر ވެފައި، ދެން كافر ކަން އިތުރުވެއްޖެ މީހުންނީ، اللَّه އެއުރެންގެ ފާފަފުއްސަވާނޭ ބަޔެއް ނޫނެވެ. އަދި، އެއުރެންނަކީ ތެދުމަގު ދައްކަވާނޭ ބަޔެއްވެސް ނުމެނޫންމެއެވެ. (137)",'މިއާޔަތް ބާވައިލެއްވީ އިސްލާމްވުމަށް ފަހު މުރުތައްދުވީ މުނާފިޤުންނާ ބެހޭގޮތުންނެވެ. އީމާންކަން ފާޅުކޮށް، ކާފިރުކަން ފޮރުވައިގެން ތިބި މުނާފިޤުން ވަނީ އީމާންވުމަށް ފަހު މުރުތައްދުވެފައި، އަނެއްކާ އީމާންކަމަށް އެނބުރިއައުމަށް ފަހު، މުރުތައްދުވެ، އިސްލާމްދީނަށް ފުރައްސާރަކޮށް އެބައިމީހުންގެ ކާފިރުކަން އިތުރުކޮށްފައެވެ. މި ފާޖިރު އަބާއްޖަވެރިންގެ ހިތްތައް ވަނީ ހަލާކުވެފައެވެ. އަދި އެބައިމީހުންގެ ލޯތައް ވަނީ ކަނުވެފައެވެ. މާތް ﷲ އެބައިމީހުންގެ ފާފަ ނުފުއްސަވާނެއެވެ. އަދި އެބައިމީހުންގެ މުނާފިޤުކަމާއި ފާޖިރުކަމުގެ ސަބަބުން، ކާމިޔާބާއި ދިންނެވުމުގެ މަގަށް އެބައިމީހުންނަށް މަގުވެސް ނުދައްކަވާނެއެވެ. ތައުބާވުމަށް ފަހު ފާފަކުރުމަށް އެނބުރިގޮސް، އަނެއްކާވެސް ތައުބާވުމަށް ފަހު، ފާފަކުރުމަށް އެނބުރި ދާ ފާސިޤުގެ ޙާލަކީ މިއީއެވެ. އޭނާއަށް އެއް ގޮތެއްގައި ސާބިތުވެ ނުހުރެވެއެވެ. ދެން މާތް ﷲ މިވަނީ މުނާފިޤުންނަށް، އެބައިމީހުން ނަރަކައަށް ވައްދަވާނެ ކަމުގެ "އުފާވެރި"ކަމުގެ ޚަބަރުދެއްވާފައެވެ. އެކަލާނގެ ވަޙީކުރެއްވިއެވެ.'],["ހަމަކަށަވަރުން، منافق ންނަށް ވޭންދެނިވި عذاب ހުރިކަމުގެ خبر ކަލޭގެފާނު އެއުރެންނަށް ދެއްވާށެވެ! (138)",'"އުފާވެރިކަމުގެ ޚަބަރު" މި ޢިބާރާތް ބޭނުންކުރައްވާފައި މިވަނީ މުނާފިޤުންނަށް މަލާމާތް ކުރެއްވުމުގެ ގޮތުންނެވެ. މާނައީ: އޭ މުޙައްމަދު ﷺ އެވެ. މި ފާޖިރު މުނާފިޤުންނަށް އެބައިމީހުންނަށް ތައްޔާރުކުރެވިފައިވާ ވޭންދެނިވި ޢަޛާބުގެ އުފާވެރިކަމުގެ ޚަބަރުދެއްވާށެވެ. ފަހެ، އެބައިމީހުންނަކީ ނުބައިކަމުގެ ޖަރާސީމެވެ. އެބައިމީހުން އީމާންކަން ފާޅުކުރާއިރު، ކާފިރުކަމާއި މުނާފިޤުކަން ސިއްރުކުރެއެވެ.'],["އެއުރެންނީ، مؤمن ން ފިޔަވައި، كافر ން އެއީ އެހީތެރިން ކަމުގައި ބަލައިގެން އުޅޭ މީހުންނެވެ. އެ كافر ންގެ ގާތުން عزّة ލިބިގަތުމަށް އެއުރެން އެދެނީހެއްޔެވެ؟ ފަހެ، ހަމަކަށަވަރުން އެންމެހައި عزّة މިލްކުވެގެންވަނީ اللَّه އަށެވެ. (139)","މި އަބާއްޖަވެރި މުނާފިޤުންނަކީ، މުއުމިނުންނާއި ގުޅުން ކަނޑައި މާތް ﷲގެ ޢަދުއްވުން ކަމުގައިވާ ޔަހޫދީންނާއި، ނަޞާރާއިންނާއި، މުޝްރިކުން އެއީ އެހީތެރިން ކަމުގައި ބަލައިގެންފައިވާ މީހުންނެވެ. އެބައިމީހުން ބާރާއި، ގަދަކަމާއި، ރައްކާތެރިކަން އެދެނީ ކާފިރުންގެ ކިބައިންނެވެ. ކާފިރުންނަކީ ޢިއްޒަތެއް، ކަރާމާތެއް ނެތް ބައެއްކަން އެބައިމީހުންނަށް ނޭނގެނީ ހެއްޔެވެ؟ ޢިއްޒަތާއި، ބާރުވެރިކަން ވަނީ މާތް ﷲއަށާއި އެކަލާނގެ ވަލީންނަށެވެ. އަދުއްވުންނަކަށް ނޫނެވެ."],["ހަމަކަށަވަރުން، ފޮތުގައި ތިޔަބައިމީހުންގެ މައްޗަށް ބާވައިލައްވާފައިވެއެވެ. اللَّه ގެ آية ތަކަށް كافر ވެ، އެ آية ތަކަށް މަލާމާތްކުރާ އަޑު ތިޔަބައިމީހުންނަށް އިވޭހިނދު، އެއުރެން އެހެން ވާހަކަޔެއް ދައްކަން ފަށައިފުމަށް ދާންދެން، އެއުރެންނާއެކު، ތިޔަބައިމީހުން ނުތިބޭށެވެ! އެހެން ތިޔަބައިމީހުން ތިބެނީނަމަ، ހަމަކަށަވަރުން، ތިޔަބައިމީހުންނަކީވެސް އެއުރެންފަދަ ބަޔެކެވެ. ހަމަކަށަވަރުން، اللَّه، منافق ންނާއި كافر ންގެ އެންމެން ނަރަކަޔަށް އެއްކުރައްވާނެތެވެ. (140)","ހަމަކަށަވަރުން، ފޮތުގައި ތިޔަބައިމީހުންގެ މައްޗަށް ބާވައިލައްވާފައިވެއެވެ. اللَّه ގެ آية ތަކަށް كافر ވެ، އެ آية ތަކަށް މަލާމާތްކުރާ އަޑު ތިޔަބައިމީހުންނަށް އިވޭހިނދު، އެއުރެން އެހެން ވާހަކަޔެއް ދައްކަން ފަށައިފުމަށް ދާންދެން، އެއުރެންނާއެކު، ތިޔަބައިމީހުން ނުތިބޭށެވެ! އެހެން ތިޔަބައިމީހުން ތިބެނީނަމަ، ހަމަކަށަވަރުން، ތިޔަބައިމީހުންނަކީވެސް އެއުރެންފަދަ ބަޔެކެވެ. ހަމަކަށަވަރުން، اللَّه، منافق ންނާއި كافر ންގެ އެންމެން ނަރަކަޔަށް އެއްކުރައްވާނެތެވެ. (140)"],["އެއުރެންނީ، ތިޔަބައިމީހުންނާމެދު، ބަލަބަލައި ތިބޭ މީހުންނެވެ. ފަހެ، اللَّه ގެ حضرة ން، ތިޔަބައިމީހުންނަށް فتح އެއް ލިބިއްޖެނަމަ، އެއުރެން ބުނެތެވެ. ތިމަންމެން ތިޔަބައިމީހުންނާ އެކުގައި ނުވަންހޭ؟ އަދި، كافر ންނަށް نصيب އެއް ލިބިއްޖެނަމަ އެއުރެން ބުނެތެވެ. ތިޔަބައިމީހުންގެ މައްޗަށް ތިމަންމެން ގަދަވެ ނުގަންނަންހޭ؟ އަދި، مؤمن ންގެ ކިބައިން ތިޔަބައިމީހުން ރައްކާތެރިކޮށް ނުދެންހޭ؟ قيامة ދުވަހުން ތިޔަބައިމީހުންގެ މެދުގައި حكم ކުރައްވާހުށީ اللَّه އެވެ. އަދި، مؤمن ންގެ މައްޗަށް كافر ންނަކަށް އެއްވެސް މަގެއް اللَّه ނުލައްވާނެތެވެ. (141)","އެބައިމީހުން ތިބެނީ، ތިޔަބައިމީހުންނަށް ހަނގުރާމައިގައި ބަލިވުން ނުވަތަ ޤަތުލުވުން ފަދަ މުޞީބާތެއް ކުރިމަތިވޭތޯ ބަލަބަލައެވެ. އަދި ތިޔަބައިމީހުންނަށް ދެރަގޮތް މެދުވެރިވުން އެދިއެދިއެވެ. ތިޔަބައިމީހުންނަށް ފަތަޙަ ލިބި ޢަދުއްވުންގެ މައްޗަށް ނަޞްރު ލިބިއްޖެނަމަ، އެބައިމީހުން ބުނެއެވެ. އަހަރުމެން ތިޔަބައިމީހުންނާ އެކު ހަނގުރާމަ ނުކުރަމު ހެއްޔެވެ؟ ޣަނީމާއިން އަހަރުމެންނަށް ޙައްޤުވާ ބައި ދޭށެވެ. ކާފިރުންނަށް ހަނގުރާމައިން ކާމިޔާބީއެއް ލިބިއްޖެ ނަމަ އެބައިމީހުން ކާފިރުންނަށް ބުނާނެއެވެ. މުސްލިމުންގެ މައްޗަށް ތިޔަބައިމީހުންނަށް ނަޞްރު ލިބުމުގެ ސަބަބެއް ކަމުގައި އަހަރުމެން ނުވަމުހެއްޔެވެ؟ އަހަރުމެންނަށް ތިޔަބައިމީހުން ޤަތުލުކޮށް ހައްޔަރުކުރުމުގެ ފުރުޞަތު ލިބި އަހަރުމެން އެކަން ނުކުރަމެވެ. އަދި މުއުމިނުންގެ ޢަޒުމު ބަލިކަށި ކުރީމެވެ. އެހެންކަމުން ތިޔަބައިމީހުންނަށް ހަނގުރާމައިން ލިބުނު ތަކެތިން އަހަރުމެންނަށް ވީ ބައި ދޭށެވެ. އެބައިމީހުން ބޭނުންވީ، މުއުމިނުންގެ މައްޗަށް ކާފިރުންނަށް ކާމިޔާބު ލިބުމުގެ ސަބަބަކަށް ވީ އެބައިމީހުން ކަން ދައްކައި، އެބައިމީހުންގެ އިޙްސާންތެރިކަން ކާފިރުންގެ މައްޗަށް އޮތްކަން ދައްކައިދޭށެވެ. އެ މޮޔަ މުނާފިޤުންނަށް ރައްދު ދެއްވަމުން މާތް ﷲ ވަޙީކުރައްވަނީ ﴿ فَٱللَّهُ يَحْكُمُ بَيْنَكُمْ يَوْمَ ٱلْقِيَـٰمَةِ ۗ وَلَن يَجْعَلَ ٱللَّهُ لِلْكَـٰفِرِينَ عَلَى ٱلْمُؤْمِنِينَ سَبِيلًا﴾ މާތް ﷲ ޤިޔާމަތް ދުވަހު ޢަދުލުވެރިކަމާއެކު މުއުމިނުންނާ މުނާފިޤުންނާ ދެމެދު ޙުކުމްކުރައްވާނެއެވެ. އަދި ކާފިރުންނަށް މުއުމިނުން މަރައި، ނައްތާލުމުގެ ފުރުޞަތު އެއްގޮތަކަށްވެސް ނުދެއްވާނެއެވެ. މިތަނުގައި ﴿سَبِيلًا﴾ (މަގެއް) ގެ މުރާދަކީ މަރައި ހުސްކޮށް ނައްތާލުމެވެ. ބައެއް ފަހަރު މުޝްރިކުންނަށް މުއުމިނުންގެ މައްޗަށް ކާމިޔާބު ލިބުނަސް އެއީ، އިމްތިޙާނު ކުރެއްވުމަށް މާތް ﷲ ކުރައްވާ ކަމެކެވެ. އެންމެ ރަނގަޅު ނިމުން ވަނީ ތަޤުވާވެރިންނަށެވެ. އެކަލާނގެ ވަޙީބަސްފުޅު ﴿وَكَانَ حَقًّا عَلَيْنَا نَصْرُ الْمُؤْمِنِينَ﴾ (އަދި މުއުމިނުންނަށް ނަޞްރުދެއްވުމަކީ ތިމަންރަސްކަލާނގެ މައްޗަށް އޮތް ޙައްޤެކެވެ.) ގައިވާ ފަދައިންނެވެ. ދެން މާތް ﷲ ބަޔާންކުރައްވަނީ މުނާފިޤުންގެ ނުލަފާ ބައިގަނޑުން ހިންގާ އެންމެ ނުބައި އޮޅުވާލުމުގެ ވާހަކައެވެ. ޢިއްޒަތްތެރިކަމާ، މަތިވެރިވަންތަކަމުގެ ވެރިރަސްކަލާނގެއަށް އޮޅުވާލުމެވެ. އެކަލާނގެ ވަޙީކުރައްވަނީ މިފަދައިންނެވެ."],["އެބައިމީހުން ތިބެނީ، ތިޔަބައިމީހުންނަށް ހަނގުރާމައިގައި ބަލިވުން ނުވަތަ ޤަތުލުވުން ފަދަ މުޞީބާތެއް ކުރިމަތިވޭތޯ ބަލަބަލައެވެ. އަދި ތިޔަބައިމީހުންނަށް ދެރަގޮތް މެދުވެރިވުން އެދިއެދިއެވެ. ތިޔަބައިމީހުންނަށް ފަތަޙަ ލިބި ޢަދުއްވުންގެ މައްޗަށް ނަޞްރު ލިބިއްޖެނަމަ، އެބައިމީހުން ބުނެއެވެ. އަހަރުމެން ތިޔަބައިމީހުންނާ އެކު ހަނގުރާމަ ނުކުރަމު ހެއްޔެވެ؟ ޣަނީމާއިން އަހަރުމެންނަށް ޙައްޤުވާ ބައި ދޭށެވެ. ކާފިރުންނަށް ހަނގުރާމައިން ކާމިޔާބީއެއް ލިބިއްޖެ ނަމަ އެބައިމީހުން ކާފިރުންނަށް ބުނާނެއެވެ. މުސްލިމުންގެ މައްޗަށް ތިޔަބައިމީހުންނަށް ނަޞްރު ލިބުމުގެ ސަބަބެއް ކަމުގައި އަހަރުމެން ނުވަމުހެއްޔެވެ؟ އަހަރުމެންނަށް ތިޔަބައިމީހުން ޤަތުލުކޮށް ހައްޔަރުކުރުމުގެ ފުރުޞަތު ލިބި އަހަރުމެން އެކަން ނުކުރަމެވެ. އަދި މުއުމިނުންގެ ޢަޒުމު ބަލިކަށި ކުރީމެވެ. އެހެންކަމުން ތިޔަބައިމީހުންނަށް ހަނގުރާމައިން ލިބުނު ތަކެތިން އަހަރުމެންނަށް ވީ ބައި ދޭށެވެ. އެބައިމީހުން ބޭނުންވީ، މުއުމިނުންގެ މައްޗަށް ކާފިރުންނަށް ކާމިޔާބު ލިބުމުގެ ސަބަބަކަށް ވީ އެބައިމީހުން ކަން ދައްކައި، އެބައިމީހުންގެ އިޙްސާންތެރިކަން ކާފިރުންގެ މައްޗަށް އޮތްކަން ދައްކައިދޭށެވެ. އެ މޮޔަ މުނާފިޤުންނަށް ރައްދު ދެއްވަމުން މާތް ﷲ ވަޙީކުރައްވަނީ ﴿ فَٱللَّهُ يَحْكُمُ بَيْنَكُمْ يَوْمَ ٱلْقِيَـٰمَةِ ۗ وَلَن يَجْعَلَ ٱللَّهُ لِلْكَـٰفِرِينَ عَلَى ٱلْمُؤْمِنِينَ سَبِيلًا﴾ މާތް ﷲ ޤިޔާމަތް ދުވަހު ޢަދުލުވެރިކަމާއެކު މުއުމިނުންނާ މުނާފިޤުންނާ ދެމެދު ޙުކުމްކުރައްވާނެއެވެ. އަދި ކާފިރުންނަށް މުއުމިނުން މަރައި، ނައްތާލުމުގެ ފުރުޞަތު އެއްގޮތަކަށްވެސް ނުދެއްވާނެއެވެ. މިތަނުގައި ﴿سَبِيلًا﴾ (މަގެއް) ގެ މުރާދަކީ މަރައި ހުސްކޮށް ނައްތާލުމެވެ. ބައެއް ފަހަރު މުޝްރިކުންނަށް މުއުމިނުންގެ މައްޗަށް ކާމިޔާބު ލިބުނަސް އެއީ، އިމްތިޙާނު ކުރެއްވުމަށް މާތް ﷲ ކުރައްވާ ކަމެކެވެ. އެންމެ ރަނގަޅު ނިމުން ވަނީ ތަޤުވާވެރިންނަށެވެ. އެކަލާނގެ ވަޙީބަސްފުޅު ﴿وَكَانَ حَقًّا عَلَيْنَا نَصْرُ الْمُؤْمِنِينَ﴾ (އަދި މުއުމިނުންނަށް ނަޞްރުދެއްވުމަކީ ތިމަންރަސްކަލާނގެ މައްޗަށް އޮތް ޙައްޤެކެވެ.) ގައިވާ ފަދައިންނެވެ. ދެން މާތް ﷲ ބަޔާންކުރައްވަނީ މުނާފިޤުންގެ ނުލަފާ ބައިގަނޑުން ހިންގާ އެންމެ ނުބައި އޮޅުވާލުމުގެ ވާހަކައެވެ. ޢިއްޒަތްތެރިކަމާ، މަތިވެރިވަންތަކަމުގެ ވެރިރަސްކަލާނގެއަށް އޮޅުވާލުމެވެ. އެކަލާނގެ ވަޙީކުރައްވަނީ މިފަދައިންނެވެ.","މުނާފިޤުން އެކުރަނީ އޮޅުވާލާ މީހުން ކުރާ ކަހަލަ ކަންކަމެވެ. އެބައިމީހުން އީމާންކަން ފާޅުކޮށް، ކާފިރުކަން ފޮރުވަނީއެވެ. އެބައިމީހުންނަށް ހީވަނީ އެބައިމީހުންގެ މިޢަމަލުން މާތް ﷲއަށް އޮޅުވާލެވިދާނެކަމުގައެވެ. މާތް ﷲ އެބައިމީހުންގެ އެއޮޅުވާލުން އެބައިމީހުންގެ މައްޗަށް ރައްދުކުރައްވައެވެ. އެކަލާނގެ ވަނީ މިދުނިޔޭގައި އެބައިމީހުންނަކީ އެބައިމީހުންގެ ލޭ ޙުރުމަތްތެރިކުރެވިގެންވާ މުސްލިމުން ފަދައިން ބައިތިއްބަވާފައި، ޤިޔާމަތްދުވަހު އެބައިމީހުންނަށްޓަކައި ގަދަފަދަވެގެންވާ ޢަޛާބު ތައްޔާރުކުރައްވާފައެވެ. މުނާފިޤުންގެ އެންމެ ފާޅުކަން ބޮޑު އެއް ސިފައަކީ ނަމާދުކުރަން ބުރަހެލިވުމެވެ. އެހެނީ، އެބައިމީހުން ނަމާދަށް ތިބޭ ނަމަ ތިބެނީ ކަންނެތް ވެފައެވެ. މީހަކު މަޖުބޫރުކޮށްގެން ކަމެއް ކުރާ ގޮތަށެވެ. އެހެނީ، އެބައިމީހުން އެ ނަމާދުން ސަވާބެއް ބޭނުންނުވެއެވެ. އަދި އެ ނަމާދު ދޫކޮށްލުމުން ލިބޭނޭ ޢަޛާބަކަށް ބިރުވެތިވެސް ނުވެއެވެ. އެ ނަމާދުން އެބައިމީހުން ބޭނުންވާހާ ވެސް ކަމަކީ މުއުމިނުންނަށް ކަންދައްކައި މަކަރުހެދުމެވެ. އެބައިމީހުން ވަރަށް މަދުން ނޫނީ މާތް ﷲ ހަނދުމަނުކުރެއެވެ. އެ ވެސް ހިތުގެ އަޑިން ޤަބޫލުކުރުމަކާ ނުލައި ހަމަ އެކަނި ދުލުންނެވެ."],["އެދެމެދުގައި (އެބަހީ: إيمان ކަމާއި كافر ކަމާ ދެމެދުގައި) ދެއަތަށް ކިރިކިރިތިބޭ حال ގައެވެ. މިބަޔަކަށްވެސް ނޫނެވެ. އަދި، އެބަޔަކަށްވެސް ނޫނެވެ. (އެބަހީ: مؤمن ންގެ جماعة އަކަށްވެސް، އަދި، كافر ންގެ جماعة އަކަށްވެސް އެއުރެން ނިސްބަތެއް ނުވެއެވެ.) اللَّه، މަގުފުރައްދަވާ މީހާ (ދަންނާށެވެ!) ފަހެ، އެމީހަކަށްޓަކައި އެއްވެސްމަގެއް ކަލޭގެފާނަކަށް ފެނިވަޑައެއް ނުގަންނަވާނެތެވެ. (143)","އެބައިމީހުން ތިބެނީ ކާފިރުކަމާ އީމާންކަމާ ދެމެދު ދެއަތަށް ކިރިކިރިތިބޭ ޙާލުގައެވެ. އެއް ގޮތެއްގެ މަތީގައި ސާބިތުވެގެން އެބައިމީހުންނަކަށް ނުތިބެވެއެވެ. މުއުމިނުންނާ އެކު ތިބޭ އިރު އީމާންކަން ފާޅުކޮށްފައި، ކާފިރުންނާއެކު ތިބޭ އިރު ފާޅުކުރަނީ މުނާފިޤުކަމެވެ. ﴿وَإِذَا لَقُوا۟ ٱلَّذِينَ ءَامَنُوا۟ قَالُوٓا۟ ءَامَنَّا وَإِذَا خَلَوْا۟ إِلَىٰ شَيَـٰطِينِهِمْ قَالُوٓا۟ إِنَّا مَعَكُمْ إِنَّمَا نَحْنُ مُسْتَهْزِءُونَ﴾ މާތް ﷲ އެމީހަކު މަގުފުރައްދަވައިފި މީހަކަށް ހިދާޔަތާއި ބާއްޖަވެރިކަމުގެ މަގަށް މަގު ދައްކާނެ މީހަކު ނުވާނެއެވެ."],["އެބައިމީހުން ތިބެނީ ކާފިރުކަމާ އީމާންކަމާ ދެމެދު ދެއަތަށް ކިރިކިރިތިބޭ ޙާލުގައެވެ. އެއް ގޮތެއްގެ މަތީގައި ސާބިތުވެގެން އެބައިމީހުންނަކަށް ނުތިބެވެއެވެ. މުއުމިނުންނާ އެކު ތިބޭ އިރު އީމާންކަން ފާޅުކޮށްފައި، ކާފިރުންނާއެކު ތިބޭ އިރު ފާޅުކުރަނީ މުނާފިޤުކަމެވެ. ﴿وَإِذَا لَقُوا۟ ٱلَّذِينَ ءَامَنُوا۟ قَالُوٓا۟ ءَامَنَّا وَإِذَا خَلَوْا۟ إِلَىٰ شَيَـٰطِينِهِمْ قَالُوٓا۟ إِنَّا مَعَكُمْ إِنَّمَا نَحْنُ مُسْتَهْزِءُونَ﴾ މާތް ﷲ އެމީހަކު މަގުފުރައްދަވައިފި މީހަކަށް ހިދާޔަތާއި ބާއްޖަވެރިކަމުގެ މަގަށް މަގު ދައްކާނެ މީހަކު ނުވާނެއެވެ.","އޭ އީމާންވެއްޖެ މީސްތަކުންނޭވެ! ތިޔަބައިމީހުންވެސް މުނާފިޤުން ފަދައިންވެ، މުއުމިނުންނާ އެކުވެރިކަން ބޭއްވުން ހުއްޓާލައި، ކާފިރުންނަކީ އެހީތެރިންނާއި، އެކުވެރިން ކަމުގައި ހަދާ ބަޔަކު ކަމުގައި ނުވާށެވެ. ތިޔަބައިމީހުން ބޭނުންވަނީ މާތް ﷲ ތިޔަބައިމީހުންނަށް ޢަޛާބުދެއްވުމުގެ މައްޗަށް އެކަލާނގެއަށް ޙުއްޖަތެއް ހުށަހަޅާން ހެއްޔެވެ؟ އެހެނީ ކާފިރުންނާ އެކުވެރިކަމުގެ ގުޅުން ބޭއްވުމަކީ ޢަޛާބު ޙައްޤުވާނޭ ކަމެކެވެ."],["ހަމަކަށަވަރުން، منافق ން ވާހުށީ، ނަރަކައިގެ އެންމެ ދަށުވަތްގަނޑުގައެވެ. އަދި، އެއުރެންނަށް نصر ވެރިވާނޭ އެއްވެސް ފަރާތެއް ކަލޭގެފާނު ދެކެވަޑައެއް ނުގަންނަވާނޫއެވެ. (145)","ހަމަކަށަވަރުން މުނާފިޤުން ތިބޭހުށީ ނަރަކައިގެ އެންމެ ދަށު ވަތްގަނޑުގައެވެ. އެދުވަހު އެބައިމީހުންނަށް ނަޞްރުދީ މާތް ﷲގެ ޢަޛާބުން އެބައިމީހުން މިންޖުކޮށްދޭނޭ އެއްވެސް ފަރާތެއް ކަލޭގެފާނު ދެކެވަޑައިނުގަންނަވާނެއެވެ. އެބައިމީހުންނީ ނަރަކައިގެ ދަރެވެ. ﷲގެ އަޅުތަކުންގެ ތެރެއިން އެންމެ ނުބައިކަން ބޮޑު މީހުންނެވެ. ކާފިރުންނަށް ވުރެ އެބައިމީހުންގެ ޢަޛާބު ބޮޑެވެ. އެބައިމީހުން ނަރަކައިގެ އެންމެ އަޑިއަށް ލެވުނީ އެހެންވެއެވެ. އެބައިމީހުން ވަނީ ކާފިރުކަމާއި އޮޅުވާލުމާ އެއްކޮށްފައެވެ. އެހެންކަމުން، ކާފިރުކަން ފާޅުކުރި މީހުންނަށްވުރެ އެބައިމީހުންގެ ނުބައިކަން ބޮޑެވެ."],["އެއުރެން توبة ވެ، އަދި عمل ތައް إصلاح ކޮށް، އަދި اللَّه ގެ دين ގައި ގަދަޔަށް ހިފަހައްޓައި، އެއުރެންގެ دين، اللَّه އަށް خلاص ކުޅަ މީހުން މެނުވީއެވެ. ފަހެ، އެއުރެންވަނީ مؤمن ންގެ ތެރެއިންނެވެ. އަދި، مؤمن ންނަށް ބޮޑުވެގެންވާ ދަރުމަ، اللَّه ދެއްވާނެތެވެ. (146)","އެބައިމީހުންގެ މުނާފިޤުކަމުން ތައުބާވެ، އެބައިމީހުންގެ ޢަމަލުތަކާ އުޅުން އިޞްލާޙުކޮށް، މާތް ﷲގެ ފޮތާއި އެކަލާނގެ ޝަރީޢަތުގައި ހިފަހައްޓައި، އެބައިމީހުންގެ ދީން މާތް ﷲ އަށް ޚާލިޞްކޮށް، އެބައިމީހުންކުރާ ޢަމަލުން މާތް ﷲގެ ރުހިވޮޑިގަތުން ނޫން އެހެން ކަމެއް ނޭދޭ މީހުން ފިޔަވައެވެ. މިބައިމީހުން ޤިޔާމަތް ދުވަހު ތިބޭނީ މުއުމިނުންނާ އެކުގައެވެ. އަދި އެބައިމީހުން އީމާންވީ ކަމަށްޓަކައި މާތް ﷲއެބައިމީހުންނަށް މަތިވެރިވެގެންވާ އަޖުރު ދެއްވާނެއެވެ. އެއީ، ތަޤްވާވެރީންގެ ގޮވަތި ކަމުގައިވާ ސުވަރުގެއެވެ."],["ތިޔަބައިމީހުން شكر ކޮށް، إيمان ވީނަމަ، ތިޔަބައިމީހުންނަށް عذاب ދެއްވުމުން اللَّه ކުރައްވާނީ ކޮންކަމެއްހެއްޔެވެ؟ (އެބަހީ: އެފަދަ މީހުންނަށް اللَّه عذاب ނުދެއްވާނެކަން ކަނޑައެޅުއްވުމެވެ.) شكر قبول ކުރައްވާ، މޮޅަށް ދެނެވޮޑިގެންވާ ކަލަކުކަމުގައި اللَّه ވޮޑިގެންވެއެވެ. (147)",'ތިޔަބައިމީހުންގެ ވެރިރަސްކަލާނގެއަށް ތިޔަބައިމީހުން ޝުކުރުވެރިވެ، އެކަލާނގެއަށާއި، އެކަލާނގެ ރަސޫލާ r އަށް އީމާންވާނަމަ، ތިޔަބައިމީހުންނަށް ޢަޛާބު ދެއްވުމުން މާތް ﷲއަށް އޮތީ ކޮން މަންފާއެއް ހެއްޔެވެ؟ އެކަމުން ކޯފާއިން ފިނިކަން ލިބޭނީ ހެއްޔެވެ؟ ބަދަލު ހިއްޕެވުމުގެ ފައިދާ ލިބޭނީ ހެއްޔެވެ؟ އެކަލާނގެ އަށް އިތުރު މަންފާއެއް ލިބޭނީ ހެއްޔެވެ؟ ނުވަތަ ލިބެން އުޅޭ ގެއްލުމެއް ދުރުކުރެވޭނީ ހެއްޔެވެ؟ މިއީ އާދައިގެ ރަސްކަލަކަށް ބޭނުންވާ ކަންކަމެވެ. މާތް ﷲއީ ހުރިހާ ޚަލްޤުތަކުން ފިޔަވައި ފުދިވޮޑިގެންވާ، މިފަދަ ހުރިހާ ކަމަކަށްވުރެ މަތިވެރިވެވޮޑިގެންވާ ރަސްކަލާނގެއެވެ. އެކަލާނގެއީ އަޅުތަކުން ކިޔަމަންތެރިވުމުން އެކަމަށް ޝުކުރުވެރިވެވޮޑިގަންނަވާ، އަޅުތަކުންގެ ހުރިހާ ކަމެއް މޮޅަށް ދެނެވޮޑިގަންނަވާ ރަސްކަލާނގެއެވެ. \\nކީރިތި ޤުރްއާނުގައިވާ، އެއްވެސް އިންސާނަކަށް ގެނެސްނުގަނެވޭނޭ ފަދަ ޢިބާރާތްކުރެއްވުމުގެ މޮޅުކަމާމެދު ވިސްނާލަމާ ހިނގާށެވެ. މިގޮތުން، ކާފިރެއްގެ ތައުބާ ޤަބޫލުކުރެއްވުމަށް މާތް ﷲ ކަނޑައެޅުއްވީ އެންމެ ޝަރުޠެކެވެ. އެއީ ކާފިރުކަން ދޫކޮށްލުމެވެ. އެކަލާނގެ ވަޙީކުރައްވަނީ ﴿قُلْ لِلَّذِينَ كَفَرُوا إِنْ يَنْتَهُوا يُغْفَرْ لَهُمْ مَا قَدْ سَلَفَ﴾ (ކާފިރުވީ މީހުންނަށް ކަލޭގެފާނު ވިދާޅުވާށެވެ. އެބައިމީހުން އެކަން ދޫކޮށްލައިފިނަމަ، އިސްވެދިޔަ ހުރިހާ ފާފައެއް އެމީހުންނަށް ފުއްސަވައި ދެއްވާނެއެވެ.) އެކަމަކު، މުނާފިޤެއްގެ ތައުބާ ޤަބޫލުކުރެއްވުމަށް އެކަލާނގެ 4 ޝަރުޠެއް ކަނޑައަޅުއްވާފައި ވެއެވެ. އެއީ: 1- މުނާފިޤުކަން ދޫކޮށްލުން 2- ޢަމަލުތައް އިޞްލާޙުކޮށް ރަނގަޅުކުރުން 3- މާތް ﷲގެ ފޮތުގައި ހިފެހެއްޓުން 4- މާތް ﷲއަށް ޓަކައި ދީން ޚާލިޞްކުރުން. ﴿إِلَّا الَّذِينَ تَابُوا وَأَصْلَحُوا وَاعْتَصَمُوا بِاللَّـهِ وَأَخْلصُوا دِينَهُمْ لِلَّـهِ﴾ މި ހަތަރު ޝަރުޠާއެކުވެސް އެބައިމީހުން ތައުބާ އޮތީ ޝައްކެއްގެ ތެރޭގައެވެ. ފަހެ، މާތް ﷲ އެބައިމީހުންނީ މުއުމިނުން ކަމުގައި ކަނޑަނައަޅުއްވައެވެ. އެބައިމީހުން މުއުމިނުންނާ "އެކުގަ" އެވެ. ވަޙީކުރެއްވީ ﴿ فَأُو۟لَـٰٓئِكَ مَعَ ٱلْمُؤْمِنِينَ ۖ و﴾ (އެބައިމީހުން ވަނީ މުއުމިނުންނާ އެކުގައެވެ.) فأولئك هم المؤمنون (އެބައިމީހުންނީ މުއުމިނުންނެވެ.) މިހެން ވަޙީނުކުރައްވައެވެ. އެހެނީ، އެބައިމީހުން ވީ ތައުބާއަކީ އޮޅުވާލުމާއި މަކަރު ހެދުމުގެ ގޮތުން ކުރި ކަމަކަށް ވެސް ވެދާނެއެވެ. ދެން ޖެހިގެން އައި ޢިބާރާތުގައި ޟަމީރު އެބައިމީހުންނަށް ނިސްބަތް ނުކުރައްވައެވެ. ވަޙީކުރެއްވީ ﴿وَسَوْفَ يُؤْتِ ٱللَّهُ ٱلْمُؤْمِنِينَ أَجْرًا عَظِيمًا﴾ (މާތް ﷲ މުއުމިނުންނަށް ބޮޑުވެގެންވާ ދަރުމަ ދެއްވާނެއެވެ. އަދި وسوف يؤتيهم أجرا عظيما (މާތް ﷲ އެބައިމީހުންނަށް ބޮޑުވެގެންވާ ދަރުމަ ދެއްވާނެއެވެ.) މިހެން ވަޙީ ނުކުރައްވައެވެ. އެބައިމީހުންނަށް ކޯފާވެވޮޑިގެން، މުނާފިޤުކަމުގެ ޖަރީމާގެ ބޮޑުކަން ހާމަކުރެއްވުމުގެ ގޮތުންނެވެ. ޤުރްއާނުގެ ޢިބާރާތްތަކުގެ ފުރިހަމަކަން މިކަމުން ވިސްނައިގަންނާށެވެ. މާތް ﷲ އަހަރުމެން އެންމެންނަށް އެކަލާނގެ ފޮތް އިތުރަށް ފަހުމުވާނެ ގޮތް ހައްދަވައި، އަހަރުމެންނަށް ލިބިފައިވާ އެފޮތުގެ ޢިލްމު އިތުރުކުރައްވާށިއެވެ. އާމީން!'],["އަނިޔާ ލިބިގެންވާމީހާ މެނުވީ، ނުބައިބަސްބުނެ، ފާޅުކުރުމަކަށް اللَّه ލޯބިވެވޮޑިގެނެއް ނުވެތެވެ. އައްސަވާވޮޑިގެންވާ، މޮޅަށް ދެނެވޮޑިގެންވާ ކަލަކު ކަމުގައި اللَّه ވޮޑިގެންވެއެވެ. (148)","ފަޟީޙަތްވާ ފަދަ ކަންކަމުގެ ވާހަކަ ޢާއްމުކުރުމާއި، ހުތުރުވެގެންވާ ކަންކަމުގެ ވާހަކަ ފެތުރުމާއި، ހަޑިހުތުރު ބަހުން ވާހަކަދެއްކުމާއި، ދުލުން އަނެކުންނަށް ގެއްލުންދިނުމަކީ މާތް ﷲ ރުހިވޮޑިނުގަންނަވާ ކަންކަމެވެ. އަނިޔާ ލިބިގެންވާ މީހާ ފިޔަވައެވެ. އެހެނީ، އޭނާގެ މައްޗަށް އަނިޔާވެރިވާ މީހާއާމެދު ސަމާލުވެ ތިބުމަށް މީސްތަކުންނަށް އަންގައި އިންޒާރުދިނުމުގެ ގޮތުން އޭނާގެ ގޯސް ވާހަކަދައްކައި، ފާޅުގައި އޭނާގެ މައްޗަށް ބަދުދުޢާކުރުން އަނިޔާ ލިބިގެންވާ މީހާއަށް ހުއްދަވެގެން ވެއެވެ. މާތް ﷲއީ އަޅުތަކުންގެ ވާހަކަ މޮޅަށް އަޑުއައްސަވާވޮޑިގެންވާ، އެބައިމީހުންގެ ކަންކަން މޮޅަށް ދެނެވޮޑިގެންވާ ރަސްކަލާނގެއެވެ."],["ތިޔަބައިމީހުން ހެޔޮކަމެއް ފާޅުކުރާނަމަ، ނުވަތަ ހެޔޮކަމެއް ވަންހަނާކުރާނަމަ، ނުވަތަ ނުބައިކަމަކުން عفو ކުރާނަމަ (ދަންނާށެވެ!) ފަހެ، ހަމަކަށަވަރުން، ގިނަގިނައިން عفو ކުރައްވާ ކުޅަދުންވަންތަ ކަލަކުކަމުގައި اللَّه ވޮޑިގެންވެއެވެ. (149)","ތިޔަބައިމީހުންގެ ހެޔޮކަންތައް ފާޅުކުރިއަސް، ނުވަތަ ވަންހަނާ ކުރިއަސް، ނުވަތަ ތިޔަބައިމީހުންނަށް ނުބައިކޮށް ކަންކުރި މީހަކަށް ތިޔަބައިމީހުން މާފުކުރިއަސް، ފަހެ މާތް ﷲއީ، ބަދަލުހިއްޕެވުމަށް ކުޅަދުންވަންތަވެވޮޑިގެންވާ ޙާލުގައިވެސް، ނުކިޔަމަންތެރިވާ މީހުންގެ ފާފަ ފުއްސެވުމުގައި ދީލަތިވަންތަ ރަސްކަލާނގެއެވެ. މިއާޔަތުގައި މިވަނީ، އަނިޔާލިބުނު މީހާއަށް އަނިޔާވެރިޔާގެ މައްޗަށް ކާމިޔާބުހޯދުމުގެ ހުއްދަދެއްވާފައި، ރިވެތި އަޚްލާޤަށް މަގުދެއްކެވުމުގެ ގޮތުން މާފުކުރުމަށް ހިތްވަރުދެއްވާފައެވެ. ފަހެ، މާތް ﷲ ބަދަލުހިއްޕެވުމަށް ކުޅަދުންވަންތަވެ ވޮޑިގެންވުމާ އެކު، މާފުކުރައްވައެވެ. ތިޔަބައިމީހުންގެ ބަލިކަށިކަމާ، ނުކުޅެދުންތެރިކަމާއެކު، ތިޔަބައިމީހުން އެގޮތަށް ހެދުން މާ އައުލާކަން ބޮޑެވެ. ދެން މާތް ﷲ ގެންނަވާފައި މިވަނީ ޔަހޫދީންނާއި ނަޞާރާއިންގެ ކާފިރުކަމުގެ ވާހަކައެވެ."],["ހަމަކަށަވަރުން، اللَّه އާއި، އެކަލާނގެ رسول ންނަށް كافر ވާ މީހުންނާއި، اللَّه އާއި އެކަލާނގެ رسول ންނާ ދެމެދު (إيمان ވުމުގައި) ތަފާތުކުރަން އެދޭމީހުންނާއި، ތިމަންމެން އެއްބަޔަކަށް إيمان ވަމުއޭ އަދި އަނެއްބަޔަކަށް كافر ވަމުއޭ ބުނެ، އެދެމެދުން މަގެއް ހިފުމަށް އެދޭމީހުން، (ދަންނާށެވެ!) (150)","ޤަތާދާ ވިދާޅުވިއެވެ. އެބައިމީހުންނީ މާތް ﷲގެ ޢަދުއްވުން ކަމުގައިވާ ޔަހޫދީންނާއި ނަޞާރާއިންނެވެ. ޔަހޫދީން ވަނީ ތައުރާތާއި މޫސާ عليه السلام އަށް އީމާންވެ، ޢީސާ عليه السلام އަށާއި މުޙައްމަދު ﷺ އަށް ކާފިރުވެފައެވެ. އަދި ނަޞާރާއިން ވަނީ އިންޖީލާއި ޢީސާ عليه السلام އަށް އީމާންވެ، މުޙައްމަދު ﷺ އަށް ކާފިރުވެފައެވެ. އަދި އެ ދެބައިމީހުންވެސް ވަނީ މާތް ﷲ އެ ދީނަކާއިގެން ހުރިހާ ރަސޫލުބޭކަލުން ފޮނުއްވި ދީން ދޫކޮށްފައެވެ.﴿ وَيُرِيدُونَ أَن يُفَرِّقُوا۟ بَيْنَ ٱللَّهِ وَرُسُلِهِۦ ﴾ މާތް ﷲއާއި އެކަލާނގެ ރަސޫލުބޭކަލުންނާއި ތަފާތުކުރުމަކީ މާތް ﷲއަށް އީމާންވެ، ރަސޫލުބޭކަލުންނަށް ކާފިރުވުމެވެ. ރަސޫލުބޭކަލުންގެ މެދުގައި ތަފާތުކުރުމަކީ އޭގެ ތެރެއިން ބައެއް ބޭކަލުންނަށް އީމާންވެފައި އަނެއްބައި ބޭކަލުންނަށް ކާފިރުވުމެވެ. މިކަން މާތް ﷲ ވަނީ އެކަލާނގެ މި ވަޙީ ބަސްފުޅުން ބަޔާންކޮށްދެއްވާފައެވެ. ﴿وَيَقُولُونَ نُؤْمِنُ بِبَعْضٍ وَنَكْفُرُ بِبَعْضٍ﴾ (އެބައިމީހުން ބުނަނީ ތިމަންމެން އެއްބަޔަކަށް އީމާންވަމުއޭ، އަނެއްބަޔަކަށް ކާފިރުވަމުއޭ) ޔަހޫދީންނާއި ނަޞާރާއިން ކަންތައް ކުރި ފަދައިންނެވެ. އެއީ، ޙަޤީޤަތުގައި މާތް ﷲއަށް ކާފިރުވުމެވެ. އެހެނީ، އެކަލާނގެ ވަނީ ހުރިހާ ނަބީބޭކަލުންނަށް އީމާންވުމަށް އެބައިމީހުންނަށް އަމުރުކުރައްވާފައެވެ. އެހެންކަމުން، ރަސޫލުބޭކަލުންގެ ތެރެއިން އެއް ބޭކަލަކަށް ކާފިރު ވާ މީހާ އެ ހުރިހާ ބޭކަލުންނަށް ކާފިރުވެއްޖެއެވެ. ހަމަ އެފަދައިން މާތް ﷲއަށް ވެސް ކާފިރު ވެއްޖެއެވެ. އެކަލާނގެ އެންގެވުންތަކަށް އޭނާ ކާފިރުވީތީއެވެ. ﴿وَيُرِيدُونَ أَن يَتَّخِذُوا۟ بَيْنَ ذَٰلِكَ سَبِيلًا﴾ އެބައިމީހުން ބޭނުންވަނީ ކާފިރުކަމާއި އީމާންކަމާ ދެމެދުން މަގެއް ހޯދުމަށެވެ. އެ ދެމެދުގައި މަގެއް ނެތެވެ. އިޚްތިޔާރުކުރާން އޮތީ އީމާން ކަމުގެ މަގެވެ. ނުވަތަ ކާފިރުކަމުގެ މަގެވެ. އެހެންކަމުން، ދެން މާތް ﷲ ވަޙީކުރައްވަނީ މިފަދައިންނެވެ."],["އެއުރެންނަކީ، ކަނޑައެޅިގެން އެނގޭގޮތުގައި ތިބި كافر ންނެވެ. كافر ންނަށް އިހާނެތި عذاب، ތިމަންރަސްކަލާނގެ ތައްޔާރުކުރެއްވީމެވެ. (151)","އެއުރެންނަކީ، ކަނޑައެޅިގެން އެނގޭގޮތުގައި ތިބި كافر ންނެވެ. كافر ންނަށް އިހާނެތި عذاب، ތިމަންރަސްކަލާނގެ ތައްޔާރުކުރެއްވީމެވެ. (151)"],["އަދި، اللَّه އާއި، އެކަލާނގެ رسول ންނަށް إيمان ވެ، އެ رسول ންކުރެ އެކަކާ މެދުވެސް ތަފާތުނުކޮށް އުޅުނުމީހުން (ދަންނާށެވެ!) އެއުރެންނަށް އެކަލާނގެ އެއުރެންގެ ދަރުމަ ނިކަންހުރެ ދެއްވާނެތެވެ. ގިނަގިނައިން ފާފަފުއްސަވާ رحيم ވަންތަ ކަލަކު ކަމުގައި اللَّه ވޮޑިގެންވެއެވެ. (152)","ޔަހޫދީންނާއި ނަޞާރާއިންގެ ކާފިރުކަން ބަޔާންކުރެއްވުމަށް ފަހު ދެން މިބަޔާންކުރައްވަނީ އިސްލާމްދީނުގެ އަހުލުވެރިންގެ އީމާންކަމުގެ ވާހަކައެވެ. އެއީ، މުޙައްމަދު ﷺ އަށް ތަބަޢަވީ މީހުންނެވެ. މާނައީ: މާތް ﷲގެ ބަސްފުޅު ތެދުކޮށް، ހުރިހާ ރަސޫލުބޭކަލުންގެ ރަސޫލުކަން ޤަބޫލުކޮށް، އެއްބަޔަކަށް އީމާންވެ، އަނެއް ބަޔަކަށް ކާފިރުވުގެން އެބޭކަލުންގެ މެދުގައި ތަފާތު ނުކުރާ މީހުންނީ ތެދުވެރި މުއުމިނުންނެވެ. އެބައިމީހުން ތެދުވެރިގޮތުގައި އީމާންވީ ކަމަށްޓަކައި، ތިމަންރަސްކަލާނގެ، އެބައިމީހުންނަށް ވެވުނު ފާފަތައް ފުއްސެވުމާއެކު، އެބައިމީހުންނަށް ފުރިހަމަ ޘަވާބު ދެއްވާހުށީމެވެ. ފަހެ، މާތް ﷲއީ އެކަލާނގެ ރަޙްމަތް ހުރިހާ ތަކެއްޗަށް ޢާއްމުވެގެންވާ، ރަޙްމަތް ތަނަވަސް، ގިނަގިނައިން ފާފަފުއްސަވާ ރަސްކަލާނގެއެވެ."],["ފޮތުގެ أهل ވެރިން (އެބަހީ: يهودى ން) އެއުރެންގެ މައްޗަށް ކަލޭގެފާނު އުޑުން ފޮތެއް ބާވައިލައްވައި ދެއްވުމަށް ކަލޭގެފާނުގެ އަރިހުން އެދި ދަންނަވަތެވެ. ފަހެ، ހަމަކަށަވަރުން، އެއަށްވުރެ ބޮޑުކަމަކަށް موسى ގެފާނުންގެ އަރިހުން އެއުރެން އެދި ދަންނަވާފައިވެއެވެ. ފަހެ، އެއުރެން ދެންނެވޫއެވެ. ތިމަންމެންނަށް، ފާޅުގައި اللَّه ދައްކަވާށެވެ! ދެން، އެއުރެންގެ ނުކިޔަމަންތެރިކަމުގެ ސަބަބުން ހޮނުގުގުރި އެއުރެންގައި ހިފިއެވެ. ދެން، އެއަށްފަހު، بيان ވެގެންވާ ހެކިތައް އެއުރެންގެ ގާތަށް އައުމަށްފަހު، (އަޅުކަންކުރުމަށް إله އެއްގެ ގޮތުގައި) އެއުރެން ގެރި ބޭނުންކުޅައޫއެވެ. ދެންވެސް، ތިމަންރަސްކަލާނގެ އެކަމުގެ ކުށް عفو ކުރެއްވީމެވެ. އަދި، بيان ވެގެންވާ ބާރު، موسى ގެފާނަށް ތިމަންރަސްކަލާނގެ ދެއްވީމެވެ. (153)","މިއާޔަތް ބާވައިލެއްވުނީ ޔަހޫދީ އަޙްބާރުންނާ ބެހޭގޮތުންނެވެ. އެބައިމީހުން މިހެން ބުނި ހިނދުއެވެ. އޭ މުޙައްމަދު ﷺއެވެ. ކަލޭގެފާނަކީ ރަސޫލެއްނަމަ، މޫސާ عليه السلام އެއްފަހަރާ ފޮތެއް ގެންނެވި ގޮތަށް ކަލޭގެފާނުވެސް އަހަރުމެންނަށް އެއްފަހަރާ އުޑުން ފޮތެއް ގެނެސްދެއްވާށެވެ! މާނައީ: އޭ ރަސޫލާ ﷺ އެވެ! ޔަހޫދީންގެ ޢިލްމުވެރިން ޤުރްއާން ނޫން އެހެން ފޮތެއް އުޑުން ގެނެސްދެއްވުމަށް ކަލޭގެފާނުގެ އަރިއަހުން އެދި ދަންނަވައެވެ. އެބައިމީހުންގެ އެ ދެންނެވުމާމެދު ކަލޭގެފާނު ޙައިރާންވެވަޑައިނުގަންނަވާށެވެ. އެބައިމީހުންގެ ފާޖިރުކަމާއި ކާފިރުކަން ބޮޑުކަމުން އެބައިމީހުން ވަނީ އެބައިމީހުންގެ ނަބިއްޔާ މޫސާ عليه السلام ގެ އަރިއަހުން އެއަށް ވުރެ މާ ނުބައި، އަދި ހުތުރުކަން ބޮޑު ކަމަކަށް އެދިފައެވެ! އެބައިމީހުން އެދުނީ ފާޅުގައި ﷲ އެބައިމީހުންނަށް ދެއްކެވުމަށެވެ. އެއީ އެބައިމީހުން މިހެން ބުނި ހިނދުއެވެ. ﴿يَا مُوسَى لَنْ نُؤْمِنَ لَكَ حَتَّى نَرَى اللَّهَ جَهْرَةً﴾ (އޭ މޫސާ عليه السلام އެވެ! ފާޅުގައި ﷲ ފެނިއްޖައުމަށް ދާންދެން އަހަރުމެން ކަލޭގެފާނަށް އީމާންނުވާނަމުއެވެ.) ދެން މާތް ﷲ ވަޙީކުރައްވަނީ: ﴿فَأَخَذَتْهُمُ ٱلصَّـٰعِقَةُ بِظُلْمِهِمْ ۚ ثُمَّ ٱتَّخَذُوا۟ ٱلْعِجْلَ مِنۢ بَعْدِ مَا جَآءَتْهُمُ ٱلْبَيِّنَـٰتُ فَعَفَوْنَا عَن ذَ‌ٰلِكَ ۚ وَءَاتَيْنَا مُوسَىٰ سُلْطَـٰنًا مُّبِينًا﴾ދެން އެބައިމީހުން ފާޖިރުވެ ނުކިޔަމަންތެރިވީ ކަމަށްޓައި ތިމަންރަސްކަލާނގެ އެބައިމީހުންގެ މައްޗަށް އުޑުން އަލިފާން ފޮނުއްވީމެވެ. ދެން އެއަށްފަހު، މޫސާ عليه السلام ފިރްޢައުނަށް ދެއްކެވި، އަތްތިލަފުޅާއި، އަސާގެ މުޢުޖިޒާތާއި، ކަނޑު ފަޅައިގެން ގޮސް ބައިބައިވުން ފަދަ މުޢުޖިޒާތްތައް އެބައިމީހުންނަށް ފާޅުކަންބޮޑު ގޮތެއްގައި ފެނުމަށް ފަހުވެސް އެބައިމީހުން މާތް ﷲ ފިޔަވައި ގެރިއަށް އަޅުކަން ކުރިއެވެ. އަދި އެބައިމީހުން ކުރި ފާފައާއި، ހިންގި ޖަރީމާގެ ބޮޑުކަމާއެކުވެސް، އެބައިމީހުން ތައުބާވުމުން ތިމަންރަސްކާލާނގެ އެބައިމީހުންނަށް މާފުކޮށްދެއްވީމެވެ. އަދި މޫސާ عليه السلام ގެ ނަބީކަން ސާބިތުކޮށްދޭ ފާޅުކަން ބޮޑު ހެކި ތިމަންރަސްކަލާނގެ އެބައިމީހުންނަށް ދެއްކެވީމެވެ."],["މިއާޔަތް ބާވައިލެއްވުނީ ޔަހޫދީ އަޙްބާރުންނާ ބެހޭގޮތުންނެވެ. އެބައިމީހުން މިހެން ބުނި ހިނދުއެވެ. އޭ މުޙައްމަދު ﷺއެވެ. ކަލޭގެފާނަކީ ރަސޫލެއްނަމަ، މޫސާ عليه السلام އެއްފަހަރާ ފޮތެއް ގެންނެވި ގޮތަށް ކަލޭގެފާނުވެސް އަހަރުމެންނަށް އެއްފަހަރާ އުޑުން ފޮތެއް ގެނެސްދެއްވާށެވެ! މާނައީ: އޭ ރަސޫލާ ﷺ އެވެ! ޔަހޫދީންގެ ޢިލްމުވެރިން ޤުރްއާން ނޫން އެހެން ފޮތެއް އުޑުން ގެނެސްދެއްވުމަށް ކަލޭގެފާނުގެ އަރިއަހުން އެދި ދަންނަވައެވެ. އެބައިމީހުންގެ އެ ދެންނެވުމާމެދު ކަލޭގެފާނު ޙައިރާންވެވަޑައިނުގަންނަވާށެވެ. އެބައިމީހުންގެ ފާޖިރުކަމާއި ކާފިރުކަން ބޮޑުކަމުން އެބައިމީހުން ވަނީ އެބައިމީހުންގެ ނަބިއްޔާ މޫސާ عليه السلام ގެ އަރިއަހުން އެއަށް ވުރެ މާ ނުބައި، އަދި ހުތުރުކަން ބޮޑު ކަމަކަށް އެދިފައެވެ! އެބައިމީހުން އެދުނީ ފާޅުގައި ﷲ އެބައިމީހުންނަށް ދެއްކެވުމަށެވެ. އެއީ އެބައިމީހުން މިހެން ބުނި ހިނދުއެވެ. ﴿يَا مُوسَى لَنْ نُؤْمِنَ لَكَ حَتَّى نَرَى اللَّهَ جَهْرَةً﴾ (އޭ މޫސާ عليه السلام އެވެ! ފާޅުގައި ﷲ ފެނިއްޖައުމަށް ދާންދެން އަހަރުމެން ކަލޭގެފާނަށް އީމާންނުވާނަމުއެވެ.) ދެން މާތް ﷲ ވަޙީކުރައްވަނީ: ﴿فَأَخَذَتْهُمُ ٱلصَّـٰعِقَةُ بِظُلْمِهِمْ ۚ ثُمَّ ٱتَّخَذُوا۟ ٱلْعِجْلَ مِنۢ بَعْدِ مَا جَآءَتْهُمُ ٱلْبَيِّنَـٰتُ فَعَفَوْنَا عَن ذَ‌ٰلِكَ ۚ وَءَاتَيْنَا مُوسَىٰ سُلْطَـٰنًا مُّبِينًا﴾ދެން އެބައިމީހުން ފާޖިރުވެ ނުކިޔަމަންތެރިވީ ކަމަށްޓައި ތިމަންރަސްކަލާނގެ އެބައިމީހުންގެ މައްޗަށް އުޑުން އަލިފާން ފޮނުއްވީމެވެ. ދެން އެއަށްފަހު، މޫސާ عليه السلام ފިރްޢައުނަށް ދެއްކެވި، އަތްތިލަފުޅާއި، އަސާގެ މުޢުޖިޒާތާއި، ކަނޑު ފަޅައިގެން ގޮސް ބައިބައިވުން ފަދަ މުޢުޖިޒާތްތައް އެބައިމީހުންނަށް ފާޅުކަންބޮޑު ގޮތެއްގައި ފެނުމަށް ފަހުވެސް އެބައިމީހުން މާތް ﷲ ފިޔަވައި ގެރިއަށް އަޅުކަން ކުރިއެވެ. އަދި އެބައިމީހުން ކުރި ފާފައާއި، ހިންގި ޖަރީމާގެ ބޮޑުކަމާއެކުވެސް، އެބައިމީހުން ތައުބާވުމުން ތިމަންރަސްކާލާނގެ އެބައިމީހުންނަށް މާފުކޮށްދެއްވީމެވެ. އަދި މޫސާ عليه السلام ގެ ނަބީކަން ސާބިތުކޮށްދޭ ފާޅުކަން ބޮޑު ހެކި ތިމަންރަސްކަލާނގެ އެބައިމީހުންނަށް ދެއްކެވީމެވެ.","އެބައިމީހުން އަމިއްލަ ނަފްސުތަކުގެ މައްޗަށް ވީ ޢަހުދުގެ ސަބަބުން ތިމަންރަސްކަލާނގެ އެބައިމީހުންގެ މައްޗަށް ތައުރާތުގައި ބާވައިލެއްވި އަމުރުފުޅުތައް ތަންފީޒުކުރަން އެބައިމީހުން ދެކޮޅު ހެދުމުން ތިމަންރަސްކަލާނގެ އެބައިމީހުންގެ މައްޗަށް ޠޫރު ފަރުބަދަ އުފުއްލެވީމެވެ. ތިމަންރަސްކަލާނގެ އެބައިމީހުންނަށް ވަޙީކުރެއްވީ: މާތް ﷲ ތިޔަބައިމީހުންނަށް ދެއްވި ނިޢުމަތަށް ޝުކުރުވެރިވުމުގެ ގޮތުން، ޚުޝޫޢަތްތެރިކަމާއެކު ބޯލަނބައިގެން ތިބެ ތިޔަބައިމީހުން ބައިތުލް މަޤްދިސުގެ ދޮރޯށިން ވަންނާށެވެ. އެބައިމީހުން އަމުރާ ޚިލާފުވިއެވެ. އަދި އެރަށަށް ވަނީ ބިންމަތީ ފޫ ކާއްތައި ދެމެމުންނެވެ. އަދި ޖެއްސުން ކުރުމުގެ ގޮތުން حطّة (ފާފަފުއްސަވާނދޭވެ!) އޭ ކިއުމުގެ ގެ ބަދަލުގައި حنطة (ގޮދަން ފުކެއް) އޭ ކިޔަމުންނެވެ. އެބައިމީހުންގެ ޖަރީމާތައް އަދިވެސް އިތުރަށް މިވަނީ ބަޔާންކުރައްވާފައެވެ. އަދި ހޮނިހިރު ދުވަހު މަސް ނުހިފުމަށާއި، ތިމަންރަސްކަލާނގެ އަމުރުފުޅާއި ޚިލާފުނުވުމަށް ތިމަންރަސްކަލާނގެ އެބައިމީހުންނަށް އެންގެވީމެވެ. ގަދަފަދަވެގެންވާ ޢަހުދެއް އެކަމުގެ މައްޗަށް ތިމަންރަސްކަލާނގެ އެބައިމީހުންގެ ކިބައިން ހިއްޕެވީމެވެ. އެހެނަސް، އެބައިމީހުން ޢަހުދާ ޚިލާފުވެ މަސް ހިފިއެވެ. ދެން މާތް ﷲ ވަޙީކުރައްވަނީ މިފަދައިންނެވެ."],["ފަހެ، އެއުރެންގެ عهد އުވާލައި، އަދި އެއުރެން اللَّه ގެ آية ތަކަށް كافر ވެ، އަދި حق އަކާނުލައި ނަބީބޭކަލުން قتل ކޮށް، އަދި ތިމަންމެންގެ ހިތްތަކަކީ ބަންދުވެފައިވާ ހިތްތަކެކޭ ބުނެ އުޅުމުގެ ސަބަބުން، (ތިމަންރަސްކަލާނގެ އެއުރެންނަށް لعنة ލެއްވީމެވެ.) އަދި ކިއެއްތަ! އެއުރެން كافر ވުމުގެ ސަބަބުން އެ ހިތްތަކުގައި اللَّه ސިއްކަގައްސަވާފައިވެއެވެ. ފަހެ، އެއުރެންކުރެ މަދުބަޔަކު މެނުވީ إيمان އެއް ނުވާނެތެވެ. (155)","މިއީ އެޖަރީމާތަކެއްގެ ސަބަބުން މާތް ﷲ ޔަހޫދީން ރާމާމަކުނަށާއި އޫރަށް ބަދަލުކުރެއްވި ޖަރީމާތަކުގެ ވާހަކައެވެ. ފަހެ ޔަހޫދީން އެބައިމީހުން ވީ ޢަހުދު އުވާލައި، ކީރިތި ޤުރްއާނަށް އިންކާރުކޮށް، ތައުރާތުގައި މާތް ﷲ ބާވައިލެއްވި އެކަލާނގެ ކަލާމްފުޅު ބަދަލުކޮށް، އަދި އަނިޔާވެރި ގޮތުގައި ނަބީބޭކަލުން ޤަތުލުކޮށްފައި ވާތީ ތިމަންރަސްކަލާނގެ އެބައިމީހުންނަށް ލަޢުނަތް ލައްވައި އެބައިމީހުން ނިކަމެތިކުރެއްވީމެވެ. ނަބީބޭކަލުން ޤަތުލުކުރުމަކީ އެންމެ ބޮޑެތި ޖަރީމާތަކުގެ ތެރޭގައި ހިމެނޭ ކަމެކެވެ. އަދި އެބައިމީހުން އެންމެ ފަހުގެ ނަބިއްޔާ މުޙައްމަދު ﷺއަށް މިހެން ބުނީތީއެވެ. ﴿قُلُوبُنَا غُلْفٌ﴾ އަހަރުމެންގެ ހިތްތަކުގައި ވަނީ ބޯ އުރައިން އުރަލެއްވިފައެވެ. އޭ މުޙައްމަދު ﷺއެވެ. ކަލޭގެފާނު ދައްކަވާ ވާހަކަފުޅުތަކެއް އަހަރުމެންނަށް ނުވިސްނެއެވެ! އެބައިމީހުންނަށް ރައްދު ދެއްވަމުން މާތް ﷲ ވަޙީކުރައްވަނީ ﴿بَلْ طَبَعَ اللَّـهُ عَلَيْهَا بِكُفْرِهِمْ﴾ އެކަން އޮތީ އެބައިމީހުން ދަޢުވާކުރި ގޮތަކަށް ނޫނެވެ. ހިތްތަކުގައި އުރަ ލެއްވިފައި ވަނީއެއް ނޫނެވެ. އެބައިމީހުންގެ ފާޖިރުކަމާއި ކާފިރުކަން ބޮޑުކަމުން މާތް ﷲ އެބައިމީހުންގެ ހިތްތަކުގައި ސިއްކަ ޖެއްސެވީއެވެ. ﴿فَلَا يُؤْمِنُونَ إِلَّا قَلِيلًا﴾ އެބައިމީހުންގެ ތެރެއިން މަދު ބަޔަކު ނޫނީ އީމާން ނުވެއެވެ. ގިނަ މީހުންނަކީ ނަރަކައިގެ ދަރަށް ވާނޭ ފާސިޤު ފާޖިރުންނެވެ."],["އަދި، އެއުރެން كافر ވުމުގެ ސަބަބުންނާއި، އަދި އެއުރެން مريم ގެފާނުގެ މައްޗަށް ބޮޑުވެގެންވާ بهتان ދޮގެއް ބުނުމުގެ ސަބަބުންމެއެވެ. (156)","އަދި އެބައިމީހުން ޢީސާ عليه السلام އަށް ކާފިރުވެ މަރްޔަމް عليها السلام އަށް ޒިނޭގެ ތުހުމަތު ކުރީތީއެވެ. ފަހެ، މާތް ﷲގެ ޢަދުއްވުން ދަޢުވާކުރަނީ މަރްޔަމް عليها السلام ޒިނޭކުރެއްވި ކަމަށާއި، ޢީސާ عليه السلام އަކީ ޒިނޭގެ ދަރިކަލެއް ކަމަށެވެ. އެބައިމީހުން އެކަލޭގެފާނު ޤަތުލުކުރަން ނިންމީ އެހެންވެއެވެ."],["އަދި، ހަމަކަށަވަރުން، ތިމަންމެން اللَّه ގެ رسول، مريم ގެފާނުންގެ ދަރިކަލުން المسيح عيسى ގެފާނު، قتل ކޮށްފީމުއޭ އެއުރެން ބުނުމުގެ ސަބަބުންމެއެވެ. އެއުރެން އެކަލޭގެފާނު قتل އެއް ނުކުރެއެވެ. އަދި، އެއުރެން އެކަލޭގެފާނު صليب އަކަށްވެސް ނާރުވައެވެ. އެހެނެއްކަމަކު (އެއުރެން قتل ކޮށް صليب އަށް އެރުވީ އެހެންމީހެކެވެ.) އެމީހާ، އެކަލޭގެފާނާ އެއްސިފަ ޖައްސަވާފައިވާތީ، އެއުރެންނަށް ފެނުނީއެވެ. ހަމަކަށަވަރުން، އެކަލޭގެފާނާމެދު خلاف ވީ މީހުންވަނީ، އެކަމާމެދު شك އެއްގައިކަން ކަށަވަރެވެ. ހީޔަކަށް تبع ވުން މެނުވީ، އެކަމާމެދު އެއުރެންނަކަށް އެނގުމެއްނެތެވެ. އަދި ހަމަ يقين ން، އެއުރެން އެކަލޭގެފާނު قتل އެއް ނުކުރެއެވެ. (157)",'އަދި ތިމަންމެން މަރްޔަމް عليها السلام ގެ ދަރިކަލުން ޢީސާ عليه السلام، މާތް ﷲގެ ރަސޫލާ، ޤަތުލުކޮށްފީމޭ، މޮޅުކަން ދެއްކުމާއި ފަޚުރުވެރިވުމުގެ ގޮތުން އެބައިމީހުން ބުނީތީއެވެ. "ﷲގެ ރަސޫލާ" އޭ އެބައިމީހުން ބުނީ ޖެއްސުންކޮށް މަލާމާތްކުރުމުގެ ގޮތުންނެވެ. އެހެނީ، އެބައިމީހުން އެކަލޭގެފާނުގެ ރަސޫލުކަން ޤަބޫލުނުކުރެއެވެ. އެބައިމީހުންގެ ބަސް ދޮގު ކުރައްވައި މާތް ﷲ ވަޙީކުރައްވަނީ ހަމަ ޔަޤީނުން އެބައިމީހުން ޢީސާ عليه السلام ޤަތުލެއް ނުކުރެއެވެ. އަދި އެކަލޭގެފާނު ޞަލީބަށްވެސް ނައަރުވައެވެ. އެކަމަކު އެބައިމީހުން ޤަތުލުކުރީ މާތް ﷲ ޢީސާ عليه السلام ގެ ސިފަޖެއްސެވި މީހެކެވެ. އެބައިމީހުން އެއީ ޢީސާ عليه السلام ކަމަށް ހީކޮށް އޭނާ ހިފައި ޞަލީބަށް އެރުވީއެވެ. ޔަހޫދީން ޢީސާ عليه السلام ޤަތުލުކުރިކަމަށް ދަޢުވާކުރުމުން ނަޞާރާއިން އެބައިމީހުންގެ އެވާހަކަ ޤަބޫލުކުރިއެވެ. ދެން އެއެންމެން ދޮގުކުރައްވަމުން މާތް ﷲ ވަޙީކުރައްވަނީ އެބައިމީހުން އެކަލޭގެފާނު ޤަތުލެއްވެސް ނުކުރެއެވެ. ޞަލީބަށްވެސް ނައަރުވައެވެ. ނަޞާރާއިންގެ އެންމެ ދެކޮޅު ނުޖެހޭކަމަކީ އެބައިމީހުން ޢީސާ عليه السلام އަކީ އިލާހެއް ކަމަށް ޤަބޫލުކުރާއިރު އެކަލޭގެފާނު ޞަލީބަށް އެރުވުނުކަމަށް ވެސް އެބަ ޤަބޫލުކުރެއެވެ. މިއީ ޙައިރާންވާ ވަރުގެ ކަމެކެވެ. ޅެން ވެރިއަކު ވަނީ ވަރަށް މޮޅަށް މިކަން ސިފަކުރައްވާފައެވެ.\\nإذا صلب الإله بفعل عبد يهودي فما هذا الإله\\n(ޔަހޫދީ އަޅަކު ކުރިކަމަކުން އިލާހު ޞަލީބަށް އެރުވިއްޖެއްޔާ އެއީ ކޮންކަހަލަ އިލާހެއް ހެއްޔެވެ؟)\\nޢީސާ عليه السلام ގެ މައްސަލައިގައި ދެބަސްވީ ޔަހޫދީންނާއި ނަޞާރާއިން ވަނީ ޤަތުލުކުރެވުނު މީހަކާ މެދު ޝައްކެއްގެ ތެރޭގައެވެ. އެއީ ޢިސާ عليه السلام ބާވައެވެ؟ ނުވަތަ އެހެން މީހަކު ބާވައެވެ؟ ޔަހޫދީން ޢީސާ عليه السلام ޤަތުލުކުރަން ތައްޔާރު ވި ހިނދު، މުނާފިޤަކު އެބައިމީހުންނަށް ބުންޏެވެ. ތިމަން އެކަލޭގެފާނު ވީ ތަނެއް ތިޔަބައިމީހުންނަށް ދައްކަފާނަމެވެ. ދެން ޢީސާ عليه السلام ހުންނެވި ތަނަށް އެމީހުން ކުރިމަތީގައި އޭނާ ވަނެވެ. ދެން މާތް ﷲ އޭނާގެ ގައިގާ ޢީސާ عليه السلام ގެ ސިފަ ޖެއްސެވިއެވެ. އަދި ޢީސާ عليه السلام ދިރިހުންނަވަނިކޮށް އެކަލޭގެފާނުގެ ފުރާނަފުޅާއި ހަށިކޮޅާއެކު އުޑަށް އުފުއްލެވިއެވެ. އެބައިމީހުން އެތަނަށް ވަނުމަށް ފަހު އޭނާ ނަގައިގޮސް އެއީ ޢީސާ عليه السلام ކަމަށް ހީކޮށް ޞަލީބަށް އެރުވިއެވެ. އެއަށް ފަހު، އެބައިމީހުންނަށް ވީނުވީ ގޮތެއް ނޭނގި ޝައްކުވިއެވެ. އަދި އެބައިމީހުން ބުންޏެވެ. މިއީ ޢީސާ عليه السلام ކަމުގައި ވާނަމަ އަހަރުމެންނާ އެކު އައި މީހާ ކޮބައި ހެއްޔެވެ؟ އަދި މިއީ އަހަރުމެންނާ އެކު އައި މީހާ ނަމަ ޢީސާ عليه السلام ކޮބައިހެއްޔެވެ؟ ޝައްކު އުފެދުނީ މިހިސާބުންނެވެ. ޢީސާ عليه السلام ޤަތުލުކުރެވުނުކަމަށް އެމީހުން ޤަބޫލުކުރަނީ ހީއެއްގެ މައްޗަށް ބިނާކޮށެވެ. ޔަޤީންވެގެންނެއް ނޫނެވެ. އެހެންކަމުން މާތް ﷲ ވަޙީކުރައްވަނީ ﴿مَا لَهُم بِهِۦ مِنْ عِلْمٍ إِلَّا ٱتِّبَاعَ ٱلظَّنِّ﴾ (އެކަލޭގޭފާނު ޤަތުލުކުރެވުނު ކަމަށް ކުރެވޭ ހީއަކަށް ތަބަޢަވުން ފިޔަވައި، އެކަމުގައި އެބައިމީހުންނަށް ޔަޤީންކޮށް އެނގޭ އެއްވެސް ކަމެއް ނެތެވެ.) ދެން މިކަމުގައި ޔަޤީނުންވެސް އެނގޭ ޙަޤީޤަތް ބަޔާންކުރައްވަމުން މާތް ﷲ ވަޙީކުރައްވަނީ ހަމަ ޔަޤީނުންވެސް އެބައިމީހުން އެކަލޭގެފާނު ޤަތުލުނުކުރެއެވެ.'],["އަދި ކިއެއްތަ! اللَّه، އެކަލާނގެ حضرة އަށް އެކަލޭގެފާނު އުފުއްލެވީއެވެ. عزيز ވަންތަ، حكيم ވަންތަ ކަލަކު ކަމުގައި اللَّه ވޮޑިގެންވެއެވެ. (158)","އަދި ކިއެއްތަ! اللَّه، އެކަލާނގެ حضرة އަށް އެކަލޭގެފާނު އުފުއްލެވީއެވެ. عزيز ވަންތަ، حكيم ވަންތަ ކަލަކު ކަމުގައި اللَّه ވޮޑިގެންވެއެވެ. (158)"],["އެމީހަކު މަރުވުމުގެކުރިން (ނުވަތަ އެކަލޭގެފާނު އަވަހާރަވުމުގެ ކުރިން) އެކަލޭގެފާނަށް ހަމަކަށަވަރުންވެސް إيمان ވާނެ މީހަކުކަމުގައި މެނުވީ، ފޮތުގެ أهل ވެރިންގެ ތެރެއިން އެކަކުވެސް ނުވެތެވެ. އަދި، قيامة ދުވަހުން އެއުރެންގެ މައްޗަށް ހެކިވަނިވި ބޭކަލަކު ކަމުގައި އެކަލޭގެފާނު ވާނެތެވެ. (159)",'ޢީސާ عليه السلام އަކީ ރަސޫލެއް ކަމާއި ކަލާނގެއެއް ނޫން ކަމާއި، އެކަލޭގެފާނު ޞަލީބަށް ނޭރުވޭކަން ޤަބޫލު ނުކުރާނޭ ޔަހޫދީއަކުވެސް ނަޞްރާނީއަކުވެސް ނުހުންނާނެއެވެ. އެއީ، މަރްޔަމްގެފާނުގެ ދަރިކަލުން ޢީސާ عليه السلام ބިމަށް ފައިބައިވަޑައިގަންނަވާ އިރުއެވެ. ޔަހޫދީން އެކަލޭގެފާނު ދޮގުކުޅަކަމަށާއި، ނަޞާރާއިން މާތް ﷲ ފިޔަވައި އެކަލޭގެފާނަށް އަޅުކަން ކުޅަ ކަމަށް ޤިޔާމަތްދުވަހު ޢީސާ عليه السلام ހެކިވެވަޑައިގަންނަވާނެއެވެ. عَنِ ابْنِ الْمُسَيَّبِ، أَنَّهُ سَمِعَ أَبَا هُرَيْرَةَ ـ رضى الله عنه ـ يَقُولُ قَالَ رَسُولُ اللَّهِ صلى الله عليه وسلم ‏ "‏ وَالَّذِي نَفْسِي بِيَدِهِ لَيُوشِكَنَّ أَنْ يَنْزِلَ فِيكُمُ ابْنُ مَرْيَمَ حَكَمًا مُقْسِطًا فَيَكْسِرَ الصَّلِيبَ، وَيَقْتُلَ الْخِنْزِيرَ، وَيَضَعَ الْجِزْيَةَ، وَيَفِيضَ الْمَالُ حَتَّى لاَ يَقْبَلَهُ أَحَدٌ، حَتَّى تَكُونَ السَّجْدَةُ الْوَاحِدَةُ خَيْرًا مِنَ الدُّنْيَا وَمَا فِيهَا‏"‏‏.‏ ثُمَّ يَقُولُ أَبُو هُرَيْرَةَ وَاقْرَءُوا إِنْ شِئْتُمْ ‏{‏وَإِنْ مِنْ أَهْلِ الْكِتَابِ إِلاَّ لَيُؤْمِنَنَّ بِهِ قَبْلَ مَوْتِهِ وَيَوْمَ الْقِيَامَةِ يَكُونُ عَلَيْهِمْ شَهِيدًا‏}‏‏. (صحيح البخاري، كتاب أحاديث الأنبياء، باب نزول عيسى بن مريم عليهما السلام | صحيح مسلم، كتاب الإيمان، باب نُزُولِ عِيسَى ابْنِ مَرْيَمَ حَاكِمًا بِشَرِيعَةِ نَبِيِّنَا مُحَمَّدٍ صلى الله عليه وسلم) (އަބޫހުރައިރާ رضي الله عنه ވިދާޅުވަނިކޮށް އަޑުއެއްސެވި ކަމަށް އިބްނު އަލްމުސައްޔިބު ރިވާކުރައްވާފައި ވެއެވެ. ރަސޫލު ﷲﷺ ޙަދީޘުކުރެއްވިއެވެ. "މުޙައްމަދު ﷺ ގެ ނަފްސު އެކަލާނގެ ޤުދްރަތްތެރިކަމުގައިވާ ކަލާނގެ ގަންދެއްވަމެވެ. ޢަދުލުވެރި ޙާކިމެއްގެ ގޮތުގައި ޢީސާ عليه السلام ތިޔަބައިމީހުންގެ ތެރެއަށް ފައިބައިވަޑައިގެން، ޞަލީބު މުގުރުއްވައި، އޫރު ޤަތުލުކުރައްވައި ޖިޒީ ކަނޑުއްވައި، (އެކަލޭގެފާނު ޖިޒީ ޤަބޫލުފުޅު ނުކުރައްވާނެއެވެ.) އިތުރުވެގެން ގޮސް އެ ހޯދާނެ މީހަކު ނެތޭނޭ ވަރަށް މުދާ އިތުރުވާނެއެވެ. އެންމެ ސަޖިދައެއް ދުނިޔެއާއި، ދުނިޔޭގައި ވާހާ ތަކެއްޗަށް ވުރެ ހެޔޮކަން ބޮޑުވެއްޖައުމަށް ދާންދެނެވެ." (ޞަޙީޙުލް ބުޚާރީ، ޙަދީޘު: 3448 | ޞަޙީޙު މުސްލިމް، ޙަދީޘު: 155) ދެން އަބޫހުރައިރާ رضي الله عنه ވިދާޅުވިއެވެ. ބޭނުމިއްޔާ މިއާޔަތް ކިޔަވާށެވެ. ދެން މާތް ﷲ މިވަނީ ޔަހޫދީންގެ މައްޗަށް ބައެއް ރަނގަޅު ތަކެތި ޙަރާމްކުރެއްވި ސަބަބު ބަޔާންކުރަވާފައެވެ.'],['ޢީސާ عليه السلام އަކީ ރަސޫލެއް ކަމާއި ކަލާނގެއެއް ނޫން ކަމާއި، އެކަލޭގެފާނު ޞަލީބަށް ނޭރުވޭކަން ޤަބޫލު ނުކުރާނޭ ޔަހޫދީއަކުވެސް ނަޞްރާނީއަކުވެސް ނުހުންނާނެއެވެ. އެއީ، މަރްޔަމްގެފާނުގެ ދަރިކަލުން ޢީސާ عليه السلام ބިމަށް ފައިބައިވަޑައިގަންނަވާ އިރުއެވެ. ޔަހޫދީން އެކަލޭގެފާނު ދޮގުކުޅަކަމަށާއި، ނަޞާރާއިން މާތް ﷲ ފިޔަވައި އެކަލޭގެފާނަށް އަޅުކަން ކުޅަ ކަމަށް ޤިޔާމަތްދުވަހު ޢީސާ عليه السلام ހެކިވެވަޑައިގަންނަވާނެއެވެ. عَنِ ابْنِ الْمُسَيَّبِ، أَنَّهُ سَمِعَ أَبَا هُرَيْرَةَ ـ رضى الله عنه ـ يَقُولُ قَالَ رَسُولُ اللَّهِ صلى الله عليه وسلم ‏ "‏ وَالَّذِي نَفْسِي بِيَدِهِ لَيُوشِكَنَّ أَنْ يَنْزِلَ فِيكُمُ ابْنُ مَرْيَمَ حَكَمًا مُقْسِطًا فَيَكْسِرَ الصَّلِيبَ، وَيَقْتُلَ الْخِنْزِيرَ، وَيَضَعَ الْجِزْيَةَ، وَيَفِيضَ الْمَالُ حَتَّى لاَ يَقْبَلَهُ أَحَدٌ، حَتَّى تَكُونَ السَّجْدَةُ الْوَاحِدَةُ خَيْرًا مِنَ الدُّنْيَا وَمَا فِيهَا‏"‏‏.‏ ثُمَّ يَقُولُ أَبُو هُرَيْرَةَ وَاقْرَءُوا إِنْ شِئْتُمْ ‏{‏وَإِنْ مِنْ أَهْلِ الْكِتَابِ إِلاَّ لَيُؤْمِنَنَّ بِهِ قَبْلَ مَوْتِهِ وَيَوْمَ الْقِيَامَةِ يَكُونُ عَلَيْهِمْ شَهِيدًا‏}‏‏. (صحيح البخاري، كتاب أحاديث الأنبياء، باب نزول عيسى بن مريم عليهما السلام | صحيح مسلم، كتاب الإيمان، باب نُزُولِ عِيسَى ابْنِ مَرْيَمَ حَاكِمًا بِشَرِيعَةِ نَبِيِّنَا مُحَمَّدٍ صلى الله عليه وسلم) (އަބޫހުރައިރާ رضي الله عنه ވިދާޅުވަނިކޮށް އަޑުއެއްސެވި ކަމަށް އިބްނު އަލްމުސައްޔިބު ރިވާކުރައްވާފައި ވެއެވެ. ރަސޫލު ﷲﷺ ޙަދީޘުކުރެއްވިއެވެ. "މުޙައްމަދު ﷺ ގެ ނަފްސު އެކަލާނގެ ޤުދްރަތްތެރިކަމުގައިވާ ކަލާނގެ ގަންދެއްވަމެވެ. ޢަދުލުވެރި ޙާކިމެއްގެ ގޮތުގައި ޢީސާ عليه السلام ތިޔަބައިމީހުންގެ ތެރެއަށް ފައިބައިވަޑައިގެން، ޞަލީބު މުގުރުއްވައި، އޫރު ޤަތުލުކުރައްވައި ޖިޒީ ކަނޑުއްވައި، (އެކަލޭގެފާނު ޖިޒީ ޤަބޫލުފުޅު ނުކުރައްވާނެއެވެ.) އިތުރުވެގެން ގޮސް އެ ހޯދާނެ މީހަކު ނެތޭނޭ ވަރަށް މުދާ އިތުރުވާނެއެވެ. އެންމެ ސަޖިދައެއް ދުނިޔެއާއި، ދުނިޔޭގައި ވާހާ ތަކެއްޗަށް ވުރެ ހެޔޮކަން ބޮޑުވެއްޖައުމަށް ދާންދެނެވެ." (ޞަޙީޙުލް ބުޚާރީ، ޙަދީޘު: 3448 | ޞަޙީޙު މުސްލިމް، ޙަދީޘު: 155) ދެން އަބޫހުރައިރާ رضي الله عنه ވިދާޅުވިއެވެ. ބޭނުމިއްޔާ މިއާޔަތް ކިޔަވާށެވެ. ދެން މާތް ﷲ މިވަނީ ޔަހޫދީންގެ މައްޗަށް ބައެއް ރަނގަޅު ތަކެތި ޙަރާމްކުރެއްވި ސަބަބު ބަޔާންކުރަވާފައެވެ.',"ކުރިން ޔަހޫދީންނަށް ޙަލާލު ރަނގަޅު ބައެއް ތަކެތި ތިމަންރަސްކަލާނގެ އެބައިމީހުންގެ މައްޗަށް ޙަރާމްކުރެއްވީ، އެބައިމީހުންގެ ބޮޑެތި އަނިޔާތަކާއި، އެބައިމީހުން ހިންގާފައިވާ ބޮޑެތި ޖަރީމާތަކުގެ ސަބަބުންނާއި، ގިނަބަޔަކު އިސްލާމްދީނަށް ވަނުމަށް އެބައިމީހުން ހުރަސްއަޅާފައި ވާތީއެވެ."],["އަދި، އެއުރެންނަށް އެކަންތައް ނަހީކުރައްވާފައިވާ حال ގައި، އެއުރެން رِبا ހިފިކަމުގެ ސަބަބުންނެވެ. އަދި، މީސްތަކުންގެ މުދާތައް باطل ގޮތުގައި އެއުރެން ކެއުމުގެ ސަބަބުންނެވެ. އެއުރެންގެ ތެރެއިން كافر ކަމުގައި ދެމިތިބިމީހުންނަށް، ވޭންދެނިވި عذاب ތިމަންރަސްކަލާނގެ ތައްޔާރުކުރެއްވީމެވެ. (161)","އަދި ރިބާ ޙަރާމްކުރައްވާފައި ވަނިކޮށް ރިބާ ހުއްދަކޮށްގެން ކެއުމާއި، ރިޝްވަތާއި ފޭރުން ފަދަ ޙަރާމް ހުރިހާ ގޮތެއް ބޭނުންކޮށްގެން މީސްތަކުންގެ މުދާ ބާޠިލުގޮތުގައި ކެއުމުގެ ސަބަބުންނެވެ. ޔަހޫދީންގެ ތެރެއިން ކާފިރުވީ މީހުންނަށް ތިމަންރަސްކަލާނގެ ވަނީ އެންމެ ގަދަފަދަވެގެންވާ އެންމެ ވޭންދެނިވި ޢަޛާބު ތައްޔާރު ކުރައްވާފައެވެ. ރަނގަޅު ބައެއް ތަކެތި އެބައިމީހުންގެ މައްޗަށް ޙަރާމްކުރެއްވީ އެބައިމީހުން ހިންގާފައިވާ ޖަރީމާތަކުގެ ސަބަބުންނެވެ."],["އެހެނެއްކަމަކު އެއުރެންގެތެރެއިން علم ވެރިކަމުގައި ސާބިތުވެ ހަރުލައިތިބި މީހުންނާއި، مؤمن ން ކަލޭގެފާނަށް ބާވައިލެއްވި ފޮތަށާއި، ކަލޭގެފާނުގެ ކުރިން ބާވައިލެއްވި ފޮތްތަކަށް إيمان ވެއެވެ. (އެއުރެންނާއި) އަދި خاص ކޮށް ނަމާދު قائم ކުރާ މީހުންނާއި، زكاة ދޭ މީހުންނާއި، اللَّه އަށާއި، آخرة ދުވަހަށް إيمان ވާ މީހުން (ދަންނާށެވެ!) އެއުރެންނަށް ތިމަންރަސްކަލާނގެ ބޮޑުވެގެންވާ ދަރުމަ ދެއްވާހުށީމެވެ. (162)","އެހެނެއްކަމަކު، އޭ މުޙައްމަދު ﷺއެވެ! އެބައިމީހުންގެ ތެރެއިން ޢިލްމުވެރިކަމުގައި ސާބިތުވެ، އީމާންކަން މަތީ ސާބިތުވެތިބި މީހުން ކަލޭގެފާނުގެ މައްޗަށް ބާވައިލެއްވުނު ކީރިތި ޤުރްއާނަށް އީމާންވެއެވެ. ﴿وَٱلْمُقِيمِينَ ٱلصَّلَوٰةَ ۚ﴾ މަންޞޫބުކުރައްވާފައި (އަބަފިލިޖެހޭ ޙާލަތުގައި ގެންނަވާފައި) މިވަނީ ތަޢުރީފުކުރެއްވުމުގެ ގޮތުންނެވެ. މާނައީ: ނަމާދަށް ރައްކާތެރިވެ، ނަމާދު ޤާއިމްކުރާ މީހުން ވަކިން ޚާއްޞަކޮށް ފާހަގަކުރައްވައި، އެބައިމީހުންނަށް ތަޢުރީފުކުރައްވަމެވެ. އަދި އެބައިމީހުންގެ މުދަލުން ޒަކާތްދީ، މާތް ﷲގެ އެއްކައުވަންތަކަމާއި، މަރުވުމަށް ފަހު އަލުން ދިރުއްވޭނެކަން ޤަބޫލުކޮށް ތެދުކުރާމީހުން ވެއެވެ. ފަހެ. އެބައިމީހުންނީ ތެދުވެރި މުއުމިނުންނެވެ. ތިމަންރަސްކަލާނގެ އެބައިމީހުންގެ ކިޔަމަންތެރިކަމުގެ ބަދަލުގައި އެބައިމީހުންނަށް ގިނަވެގެންވާ ސަވާބު ދެއްވާހުށީމެވެ. އެއީ ނިޢުމަތުގެ ސުވަރުގެއެވެ."],["نوح ގެފާނަށާއި، އެކަލޭގެފާނުގެ ފަހުން ތިއްބެވި ނަބީބޭކަލުންނަށް، ތިމަންރަސްކަލާނގެ وحى އިއްވެވިފަދައިން، ހަމަކަށަވަރުން، ތިމަންރަސްކަލާނގެ ކަލޭގެފާނަށްވެސް وحى އިއްވެވީމެވެ. އަދި، إبراهيم ގެފާނަށާއި، إسماعيل ގެފާނަށާއި، إسحاق ގެފާނަށާއި، يعقوب ގެފާނަށާއި، އެކަލޭގެފާނުންގެ أسباط ންނަށާއި، عيسى ގެފާނަށާއި، أيّوب ގެފާނަށާއި، يونس ގެފާނަށާއި، هارون ގެފާނަށާއި، سليمان ގެފާނަށްވެސް، ތިމަންރަސްކަލާނގެ وحى އިއްވެވީމެވެ. އަދި، داود ގެފާނަށް ތިމަންރަސްކަލާނގެ زبور ދެއްވީމެވެ. (163)","ހަމަކަށަވަރުން ތިމަންރަސްކަލާނގެ ކަލޭގެފާނުގެ މައްޗަށް ވަޙީ ބާވައިލެއްވީ އެހެން ހުރިހާ ނަބީބޭކަލުންނާއި ރަސޫލުބޭކަލުންގެ މައްޗަށްވެސް ވަޙީ ބާވައިލެއްވި ފަދައިންނެވެ. ފަހެ، ކަލޭގެފާނީ ޙައްޤު ގޮތުގައި މާތް ﷲ ފޮނުއްވި ރަސޫލާއެވެ. ތިމަންރަސްކަލާނގެ ކަލޭގެފާނުގެ މައްޗަށް ޖިބްރީލުގެފާނު މެދުވެރިކުރައްވައި ވަޙީ ބާވައިލެއްވީ ނަބީބޭކަލުންގެ ޝައިޚު ނޫހު عليه السلام ގެ މައްޗަށް އަދި އެކަލޭގެފާނަށް ފަހު އެހެން ނަބީބޭކަލުންގެ މައްޗަށްވެސް ވަޙީ ބާވައިލެއްވި ފަދައިންނެވެ. އަދި އިބްރާހީމު عليه السلام އާއި، އެކަލޭގެފާނުގެ ދެ ދަރިކަލުން ކަމުގައިވާ އިސްޙާޤު عليه السلام އާއި އިސްމާޢީލު عليه السلام އާއި، އަދި އިސްޙާޤު عليه السلام ގެ ދަރިކަލުން، އަދި ޔޫސުފު އައްޞިއްދީޤު عليه السلام ގެ ބައްޕާފުޅު ޔަޢުޤޫބު عليه السلام އާއި، އަލްއަސްބާޠުގެ (އަލްއަސްބާޠަކީ ޔަޢުޤޫބު ގެ ދަރިކޮޅުން ވަޑައިގެންނެވި ނަބީބޭކަލުންނެވެ.) މައްޗަށްވެސް ވަޙީ ބާވައިލެއްވި ފަދައިންނެވެ. އަދި މަރްޔަމް عليها السلام ގެ ދަރިކަލުން ޢީސާ عليه السلام އާއި، އައްޔޫބު عليه السلام އާއި، މައްތާގެ ދަރިކަލުން ޔޫނުސު عليه السلام އާއި، މޫސާ عليه السلام ގެ އަޚު ހާރޫނު عليه السلام އާއި، ދާވޫދު عليه السلام ގެ ދަރިކަލުން ސުލައިމާނު عليه السلام ގެ މައްޗަށްވެސް ވަޙީ ބާވައިލެއްވި ފަދައިންނެވެ. އަދި ތިމަންރަސްކަލާނގެ ދާވޫދު عليه السلام ގެ މައްޗަށް ވެސް ވަޙީބާވައިލައްވައި އެކަލޭގެފާނަށް ޒަބޫރު ދެއްވީމެވެ. މާތް ﷲ ފެށްޓެވީ އެންމެ މަތިވެރި ނަބިއްޔާ މުޙައްމަދު ﷺ އިންނެވެ. ދެން ނޫޙު عليه السلام އަށް ފަހު ނަބިއްޔުންގެ ބައްޕާފުޅު އިބްރާހީމް عليه السلام އިންނެވެ. ނަބީކަމުގެ ދަރިކޮޅުގެ ގަސް ކަފިވެގަތީ އެކަލޭގެފާނާ ހަމައިންނެވެ. މާތް ﷲ ވަޙީކުރެއްވިއެވެ. ﴿ وَجَعَلْنَا فِى ذُرِّيَّتِهِ ٱلنُّبُوَّةَ وَٱلْكِتَـٰبَ﴾ (ތިމަންރަސްކަލާނގެ އެކަލޭގެފާނުގެ ދަރިފަސްކޮޅުގައި ނަބީކަމާއި ފޮތް ލެއްވީމެވެ.) އެ ތިން ބޭފުޅުންނަށް ފަހު ދެން ގެންނަވާފައިވާ ނަބީބޭލުންގެ ނަންފުޅުތައް ގެންނަވާފައި ވަނީ އެބޭފުޅުން މާތް ކުރެއްވުމުގެ ގޮތުންނެވެ. އެބޭފުޅުންނަކީ ބަނީއިސްރާއީލުގެ އެންމެ މާތް ނަބިއްޔުން ކަމުގައި ވެވަޑައިގަންނަވާތީއެވެ. އަދި ޢީސާ عليه السلام އަކީ ބަނީ އިސްރާއީލުގެ އެންމެ މަތިވެރި ނަބިއްޔާ ކަމުގައި ވާއިރުވެސް އެކަލޭގެފާނާއި، އެކަލޭގެފާނުގެ މަންމާފުޅުގެ އިސްތަށިފުޅުގައި ޒިނޭގެ ތުހުމަތު އަޅުވައި، އެކަމަނާއަކީ ޒިނޭކުރާ އަންހެނެކޭ، އަދި އެކަލޭގެފާނަކީ ޒިނޭގެ ދަރިކަލެކޭ ބުނި ލަޢުނަތް ލެއްވިގެންވާ ޔަހޫދީންނަށް ރައްދުދެއްވުމުގެ ގޮތުންނެވެ."],["ކުރިން އެ ރަސޫލުންގެ ވާހަކަ، ތިމަންރަސްކަލާނގެ ކަލޭގެފާނަށް ކިޔައިދެއްވާފައިވާ رسول ންނާއި، ކަލޭގެފާނަށް އެ ރަސޫލުންގެ ވާހަކަ، ތިމަންރަސްކަލާނގެ ކިޔައިދެއްވާފައިނުވާ رسول ން، ތިމަންރަސްކަލާނގެ ފޮނުއްވީމެވެ. މެދުވެރިއެއްނެތި موسى ގެފާނަށް اللَّه ބަސް وحى ކުރެއްވިއެވެ. (164)",'ތިމަންރަސްކަލާނގެ އަދި އެހެން ރަސޫލުބޭކަލުންވެސް ފޮނުއްވީމެވެ. އޭ މުޙައްމަދު ﷺ އެވެ! އޭގެ ތެރޭގައި މިސޫރަތް ނޫން އެހެން ސޫރަތްތަކުގައި ތިމަންރަސްކަލާނގެ އެބޭކަލުންގެ ވާހަކަ ބަޔާންކުރައްވާފައިވާ ރަސޫލުބޭކަލުންނާއި، އެބޭކަލުންގެ ވާހަކަ އެއްގޮތަކަށް ވެސް ބަޔާންކުރައްވާފައި ނުވާ ރަސޫލުބޭކަލުން ވެއެވެ. އަދި ތިމަންރަސްކަލާނގެ ވަނީ ބަސްވަޙީކުރެއްވުމުން މޫސާ عليه السلام ޚާއްޞަކުރައްވާފައެވެ. ފަހެ، ތިމަންރަސްކަލާނގެ ޖިބްރީލު عليه السلام މެދުވެރި ނުކުރައްވައި އެކަލޭގެފާނަށް ބަސްވަޙީކުރެއްވީމެވެ. މޫސާ عليه السلام އަށް "މޫސާ އަލްކަލީމް" ކިޔެނީ އެހެންވެއެވެ. ދެން މާތް ﷲ ބަޔާންކުރައްވަނީ ރަސޫލުކަމާއިގެން ރަސޫލުބޭކަލުން ފޮނުއްވުމުގެ ޙިކްމަތެވެ. އެކަލާނގެ ވަޙީކުރައްވަނީ މިފަދައިންނެވެ.'],["އުފާވެރިކަމުގެ خبر ދެއްވާ، އަދި إنذار ކުރައްވާ رسول ބޭކަލުންތަކެއް ފޮނުއްވީމެވެ. (އެއީ) رسول ން ފޮނުއްވުމަށްފަހު، اللَّه ގެ މައްޗަށް މީސްތަކުން ދައްކާނޭ حجّة އެއް ލިބިގެން ނުވުމަށްޓަކައެވެ. عزيز ވަންތަ حكيم ވަންތަ ކަލަކު ކަމުގައި اللَّه ވޮޑިގެންވެއެވެ. (165)","ތިމަންރަސްކަލާނގެ މިހުރިހާ ރަސޫލުބޭކަލުން ފޮނުއްވީ އީމާންވީ މީހުންނަށް ނިޢުމަތުގެ ސުވަރުގެ ލިބޭނެކަމުގެ އުފާވެރިކަމުގެ ޚަބަރު ދެއްވައި، ކާފިރުވީ މީހުންނަށް ނަރަކައިގެ ޢަޛާބު ހުރި ކަމުގެ އިންޒާރު ދެއްވުމަށެވެ. އޭރުން އެއްވެސް މީހަކަށް ތިމަންމެންގެ ގާތަށް ސުވަރުގޭގެ އުފާވެރިކަމުގެ ޚަބަރު ދީ، ނަރަކައިގެ ޢަޛާބުގެ އިންޒާރު ދޭނެ މީހަކު ނާދެއޭ ބުނެ ޤިޔާމަތް ދުވަހު އުޒުރު ދައްކާނެ ފުރުޞަތު ނުއޮންނާނެއެވެ. ދެން އެކަލާނގެ މިވަނީ ޔަހޫދީންނާއި، ނަޞާރާއިންނަށް ރައްދު ދެއްވައި، މުޙައްމަދު ﷺ ގެ ރަސޫލުކަން ތެދުކަމަށް އެންމެ ބޮޑު ހެކިވެވޮޑިގަތުން އިޢުލާންކުރައްވާފައެވެ. އަދި މިކަމުގައި މަލާއިކަތުންވެސް ބައިވެރިވެވަޑައިގަންނަވާކަން އިޢުލާންކުރައްވާފައެވެ. އެކަލާނގެ ވަޙީކުރައްވަނީ މިފަދައިންނެވެ."],["އެހެނެއްކަމަކު ކަލޭގެފާނަށް، اللَّه ބާވައިލެއްވި ފޮތާމެދު اللَّه ހެކިވެވޮޑިގެންވެއެވެ. އެ ފޮތް ބާވައިލެއްވީ، އެކަލާނގެ ދެނެވޮޑިގަތުމާއެކުގައެވެ. އަދި ملائكة ންވެސް (އެކަމަށް) ހެކިވެވަޑައިގަންނަވަތެވެ. ހެކިވެރިޔަކު ކަމުގައި اللَّه ފުދެއެވެ. (166)","އެބައިމީހުން ކަލޭގެފާނުގެ ނަބީކަމަށް ހެކިނުވިޔަސް، އިއްޒަތްތެރިކަމާއި، މަތިވެރިވަންތަކަމުގެ ވެރި ﷲ ކަލޭގެފާނަކީ އެކަލާނގެ ރަސޫލާ ﷺ ކަމަށް ހެކިވެވޮޑިގަންނަވައެވެ. ހަމަ އެފަދައިން މަލާއިކަތުންވެސް ހެކިވެވަޑައިގަންނަވައެވެ. ފަހެ، މާތް ﷲ ވަނީ ކަލޭގެފާނުގެ ނަބީކަމަށް ހެކިވާ، މުޢުޖިޒާތެއް ކަމުގައިވާ ފޮތް ކަލޭގެފާނުގެ މައްޗަށް ބާވައިލައްވާފައެވެ. އެކަލާނގެ އެފޮތް ކަލޭގެފާނުގެ މައްޗަށް ބާވައިލެއްވީ އެކަލާނގެ ދެނެވޮޑިގަތުމާއެކު، ޢިބާރާތްކުރުމުގެ އެންމެ ފުރިހަމަ އަދި ރިވެތި އުސްލޫބާއެކުގައެވެ. މާތް ﷲ ހެކިވެވޮޑިގަތުން ކަލޭގެފާނަށް ފުދެއެވެ. އެހެން މީހުންގެ ހެކިބަހަކަށް ދެން ކަލޭގެފާނު ބޭނުންފުޅު ނުވާނެއެވެ."],["ހަމަކަށަވަރުން، كافر ވެ، اللَّه ގެ މަގުން (މީސްތަކުން) އެއްކިބާކުޅަ މީހުން (حق ގެ މަގުން) ދުރުވެގެންވާ މަގުފުރެދުމަކުން މަގުފުރެދިއްޖެކަން ކަށަވަރެވެ. (167)","މިތަނުގައި މިގެންނަވާފައިވަނީ އަހުލުކިތާބީންގެ ވާހަކައެވެ. އެބައިމީހުންވަނީ މުޙައްމަދު ﷺ އަށާއި ޤުރްއާނަށް ކާފިރުވެ، އެމީހުން ފަތުރާ ޝައްކުއުފައްދާ ވާހަކަތަކާއި، އަސްލެއް ނެތް ދޮގުވާހަކަތަކުގެ ސަބަބުން އެކަލޭގެފާނުގެ ދީނަށް މީހުން ވަނުމަށް ހުރަސްއަޅާފައެވެ. ފަހެ، އެބައިމީހުން ވަނީ ޙައްޤުގެ މަގުން މުޅިން އެއްކިބާވެގެން ގޮސްފައެވެ. އެބައިމީހުން އަމިއްލައަށް މަގު ފުރެދި އެހެންމީހުން މަގު ފުރެއްދީތީއެވެ."],["ހަމަކަށަވަރުން، كافر ވެ އަދި އަނިޔާވެރިވި މީހުންނަށް، اللَّه ފާފައެއް ނުފުއްސަވާނެތެވެ. އަދި، އެއްވެސް މަގަކަށް އެއުރެންނަށް އެކަލާނގެ މަގެއް ނުދައްކަވާނެތެވެ. (168)","އެބައިމީހުން ވަނީ ކާފިރުކަމާ، އަނިޔާވެރިކަމާ އެއްކޮށްފައެވެ. އެއީ، މާތް ﷲގެ އާޔަތްތަކަށް ކާފިރުވުމާއި، އެކަލާނގެ ދީނަށް މީހުން ވަނުމަށް ހުރަސްއަޅައި އަނިޔާވެރިވުމެވެ. އެބައިމީހުންގެ ފާފަ މާތް ﷲ އެއްގޮތަކަށް ވެސް ނުފުއްސަވާނެއެވެ. އަދި އެބައިމީހުން ކާފިރުކަންމަތީ ތިބިހާ ހިނދަކު ސުވަރުގޭގެ މަގަށް އެބައިމީހުންނަށް މަގު ނުދައްކަވާނެއެވެ."],["ނަރަކައިގެ މަގަށް މެނުވީއެވެ. އެއުރެން އެތާނގައި އަބަދަށް ދެމިތިބެނިވި ގޮތުގައެވެ. އެކަންތައް اللَّه އަށް ދާދި ފަސޭހަކަމެއް ކަމުގައިވެއެވެ. (169)","ނަރަކައިގެ މަގަށް ނޫނީ މާތް ﷲ އެބައިމީހުންނަށް މަގުނުދައްކަވާނެއެވެ. އެބައިމީހުންގެ ކާފިރުކަމާއި ފާޖިރުކަމުގެ ޖަޒާއެއްގެ ގޮތުގައެވެ. އެބައިމީހުން އަބަދުގެ އަބަދަށް ތިބޭނީ ނަރަކައިގައެވެ. އެތަނުން ދުވަހަކުވެސް ނުކުތުމެއް ނެތް ގޮތުގައެވެ. އެބައިމީހުން އަބަދަށް ނަރަކައިގައި ބޭތިއްބުމަކީ މާތް ﷲ އަށް ނުހަނު ފަސޭހަ ކަމެކެވެ. އެކަމަށް ހުރަސްއަޅާނެ އެއްވެސް ފަރާތެއް ނެތެވެ."],["އޭ މީސްތަކުންނޭވެ! ހަމަކަށަވަރުން، ތިޔަބައިމީހުންގެ ވެރިރަސްކަލާނގެ حضرة ން حق دين އާއިގެން رسول އާ ތިޔަބައިމީހުންގެ ގާތަށް ވަޑައިގެންފިއެވެ. ފަހެ، ތިޔަބައިމީހުން إيمان ވާށެވެ! އެގޮތް ތިޔަބައިމީހުންނަށް ހެޔޮކަން ބޮޑެވެ. އަދި، ތިޔަބައިމީހުން كافر ވާނަމަ (ދަންނާށެވެ!) ފަހެ، ހަމަކަށަވަރުން، އުޑުތަކާއި ބިމުގައިވާހައި ތަކެއްޗެއް މިލްކުވެގެންވަނީ اللَّه އަށެވެ. މޮޅަށް ދެނެވޮޑިގެންވާ حكيم ވަންތަ ކަލާނގެ ކަމުގައި اللَّه ވޮޑިގެންވެއެވެ. (170)","މުޙައްމަދު ﷺތިޔަބައިމީހުންގެ ގާތަށް ވަޑައިގެންނެވީ ޙައްޤު ދީނާއި، މަތިވެރި ޝަރީޢަތާއިގެންނެވެ. އެދީން އެކަލޭގެފާނު ގެންނެވީ ތިޔަބައިމީހުންގެ ވެރިރަސްކަލާނގެ ޙަޟްރަތުންނެވެ. އެހެންކަމުން، ތިޔަބައިމީހުން ރަސޫލާ ﷺ އަށާއި، އެކަލޭގެފާނު ގެންނެވި ޙައްޤު ދީނަށް އީމާންވާށެވެ. އެކަމުން ހުރިހާ ރަނގަޅެއް ހުރީ ތިޔަބައިމީހުންނަށެވެ. މާތް ﷲ ގެ ޢަޛާބުން ތިޔަބައިމީހުން ސަލާމަތްވާނެއެވެ. އަދި ތިޔަބައިމީހުން ކާފިރުކަން މަތީ ދެމިތިއްބަސް ތިޔަބައިމީހުންނަކަށް މާތް ﷲއަށް އެއްވެސް ގެއްލުމެއް ނުދެވޭނެއެވެ. އެހެނީ މާތް ﷲ ތިޔަބައިމީހުން ފިޔަވައި ފުދިވޮޑިގެން ވެއެވެ. ކައުނުގައި ވާ ހުރިހާ އެއްޗެއް ވަނީ އެކަލާނގެއަށެވެ. އެކަލާނގެ އަޅުތަކުންގެ ކަންތައް މޮޅަށް ދެނެވޮޑިގެން ވެއެވެ. އަދި އެކަލާނގެއީ އަޅުތަކުންގެ ކަންކަން ތަދުބީރުކުރެއްވުމުގައި ޙިކުމަތްވަންތަ ރަސްކަލާނގެއެވެ. ދެން ޤުރްއާނުގައި މިވަނީ ޚާއްޞަކޮށް ނަޞާރާއިންނަށް މަރްޔަމް عليها السلام ގެ ދަރިކަލުން އަލްމަސީޙު عليه السلام ގެ މައްސަލައިގައި މެދުމިން އިޚްތިޔާރުކުރުމަށާއި، އެކަލޭގެފާނަށް އިލާހުވަންތަކަމުގެ ސިފަތައް ނިސްބަތް ނުކުރުމަށް ގޮވައިލައްވާފައެވެ. އެހެނީ، އެކަލޭގެފާނަކީ މާތް ﷲގެ އަޅެކެވެ. އަދި އެހެންވެސް ރަސޫލުބޭކަލުން ފަދައިން، މާތް ﷲ ގެ ޙަޟްރަތުން ފޮނުއްވި ރަސޫލެކެވެ."],["އޭ ފޮތުގެ أهل ވެރިންނޭވެ! ތިޔަބައިމީހުންގެ دين އާމެދު ތިޔަބައިމީހުން ހައްދުފަހަނަޅައި ނުދާށެވެ! އަދި، اللَّه އާމެދު حق ބަސްމެނުވީ، ތިޔަބައިމީހުން ނުބުނާށެވެ! مريم ގެފާނުންގެ ދަރިކަލުން المسيح عيسى ގެފާނު ވާކަން ކަށަވަރީ، اللَّه ގެ رسول އާ ކަމުގައެވެ. އަދި، އެކަލާނގެ كلمة ފުޅު ކަމުގައެވެ. އެ كلمة ފުޅު އެކަލާނގެ، مريم ގެފާނާ ހަމަޔަށް ފޮނުއްވައި އެކަމަނާގައި، އެ ކަލިމަފުޅު ލެއްވިއެވެ. އަދި، އެކަލާނގެ حضرة ން ލެއްވި روح ފުޅެކެވެ. ފަހެ، اللَّه އާއި، އެކަލާނގެ رسول ންނަށް ތިޔަބައިމީހުން إيمان ވާށެވެ! އަދި، (إله ން) ތިނެކޭ ތިޔަބައިމީހުން ނުބުނާހުށިކަމެވެ! އެ ބުނުން ތިޔަބައިމީހުން ހުއްޓައިލާށެވެ! އެގޮތް ތިޔަބައިމީހުންނަށް ހެޔޮކަން ބޮޑެވެ. ހަމަކަށަވަރުން، اللَّه ވާކަން ކަށަވަރީ އެއްކައުވަންތަ ކަލާނގެ ކަމުގައެވެ. އެކަލާނގެއަށް ދަރިކަލަކުވުމުން އެކަލާނގެ ހުސް طاهر ވަންތައެވެ. އުޑުތަކުގައިވާހައި ތަކެއްޗާއި ބިމުގައި ވާހައި ތަކެތި، އެކަލާނގެއަށް މިލްކުވެގެންވެއެވެ. އަދި، وكيل އަކު ކަމުގައި اللَّه ފުދެއެވެ. (171)","އޭ ނަޞާރާއިންނެވެ! އަލްމަސީޙު عليه السلام އަކީ އިލާހެއް ކަމަށް ދަޢުވާކޮށް، ތިޔަބައިމީހުންގެ ދީނުގައި ތިޔަބައިމީހުން ހައްދު ފަހަނައަޅައި ނުދާށެވެ. ޙަޢްޤު ގޮތުގައި ހިފަހައްޓައި، ޙައްޤު ޢަޤީދާ ޤަބޫލުކުރާށެވެ. އަދި މާތް ﷲގެ ޒާތުފުޅާއި ގުޅިވަޑައިގެން، ޢީސާ عليه السلام އެކަލާނގެ ބައެއް ކަމުގައި ވެވަޑައިގެން، އީސާ عليه السلام އަކީ ﷲ ކަމަށް އަދި ﷲ އަކީ ޢީސާ عليه السلام ކަމަށް ޤަބޫލު ކުރުން ދޫކޮށްލާށެވެ. އެހެނީ، އެއީ އޭގައި ޝިރުކު އެކުލެވޭ، ދީނުގެ ދާއިރާއިން ބޭރުވެފައިވާ، ނުބައިކަން ބޮޑު ޢަޤީދާއެކެވެ. ފަހެ، ޢީސާ عليه السلام އަކީ މާތް ރަސޫލުބޭކަލުންގެ ތެރެއިން ރަސޫލުބޭކަލެކެވެ. މާތް ﷲ އެކަލޭގެފާނު އުފަންކުރެއްވުމުގައި، ބަފަޔަކާ ނުލައި ހަމައެކަނި މައެއްގެ އަރިހުން އެކަލޭގެފާނު އުފަންކުރައްވައި، އެކަލާނގެ ކުޅަދުންވަންތަކަން ދެއްކެވީއެވެ. އެކަލޭގެފާނަކީ މާތް ﷲގެ ކަލިމަފުޅެވެ. މާނައީ: އެކަލޭގެފާނު އުފެއްދެވީ ބަފަޔަކާ ނުލައި، ނުޠުފާއަކާ ނުލައި كُن (ވާށެވެ.) މިކަލިމައިންނެވެ. އެއީ އެކަލާނގެ ޙަޟްރަތުން ފެށުނު ރޫޙުފުޅެކެވެ. ޖިބްރީލު عليه السلام އެ ރޫޙުފުޅު މަރްޔަމް عليها السلام ގެމޭފުޅަށް ފުމެލެއްވުމުން، އެކަމަނާ އެ ރޫޙުފުޅާއެކު ޢީސާ عليه السلام އާއިގެން އާލާސްވެއިންނެވިއެވެ. ފަހެ، ތިޔަބައިމީހުން ހަމަ އެކަނި ﷲއަށް އީމާންވާށެވެ. އަދި އިލާހުވަންތަކަން ހަމަ އެކަނި އެކަލާނގެއަށް ޚާއްޞަކުރާށެވެ. އަދި އެއްވެސް ތަފާތުކުރުމެއް ނެތި އެކަލާނގެ ހުރިހާ ރަސޫލުބޭކަލުންނަށް އީމާންވާށެވެ. އަދި ﷲއާއި، އަލްމަސީޙު عليه السلام އަދި މަރްޔަމް عليها السلام އަކީ ތިން އިލާހުންނޭ، ތިން ފަރާތް އެއްވެ އެއް އިލާހަކަށް ވީއޭ، އެކަކީ ތިނެކޭ، ތިނަކީ އެކެކޭ ތިޔަބައިމީހުން ނުބުނާށެވެ. ތިން އިލާހުންގެ ވާހަކައަކީ މަގުފުރެދުމެކެވެ. މިމަގުފުރެދުމުން ތިޔަބައިމީހުން އެއްކިބާވާށެވެ. ތިޔަބައިމީހުންނަށް ރަނގަޅީ ދީނާއި ބުއްދިވެސް ޤަބޫލުނުކުރާ މި ޢަޤީދާ ދޫކޮށްލުމެވެ. އިލާހަކީ ތިޔަބައިމީހުން ތިޔަ ދަޢުވާކުރާ ފަދައިން ތިން ފަރާތުން އެއް ފަރާތެއް ނޫނެވެ. މާތް ﷲ ވާކަން ކަށަވަރީ އެއްކައުވަންތަ އިލާހު ކަމުގައެވެ. އިލާހުވަންތަކަމަކީ ހަމައެކަނި އެކަލާނގެ ޙަޟްރަތަށް ޚާއްޞަ ކަމެކެވެ. އެކަލާނގެ ވަނީ ދަރިކަލަކު، ނުވަތަ އެއްފަދަ އެހެން ފަރާތެއް ވުމުން ހުސްޠާހިރުވަންތަ ވެވޮޑިގެންނެވެ. ކައުނުގައިވާ ހުރިހާ އެއްޗެއް، ޚަލްޤުކުރައްވައި، މިލްކުވެވޮޑިގެން، އަޅުވެތިކުރައްވަނީ އެކަލާނގެއެވެ. އެކަލާނގެ އަޅުތަކުން ރައްކާތެރިކުރައްވާ ފަރާތަކަށް ވެވޮޑިގަތުން އެކަލާނގެއަށް ފުދެއެވެ. ދަރިކަލަކު ނުވަތަ އެހީތެރިއަކު އެކަލާނގެއަށް ބޭނުންވެވޮޑިގެން ނުވެއެވެ. ނަޞާރާއިން ވަނީ ޤަބޫލުކުރަން ދަތި، ޙައިރާންވާފަދަ ވިސްނުމެއް އުފައްދާފައެވެ. އެބައިމީހުން ދަޢުވާކުރާ ގޮތުގައި މާތްރަސްކަލާނގެ އަކީ އެއްކައުވަންތަ ފަރާތެއް ނޫނެވެ. އެކަލާނގެ ވަނީ ތިން ބަޔަކަށެވެ. އެއީ، ބަފައިކަލުންނާއި، ދަރިކަލުންނާއި، ރޫޙުލް ޤުދުސް އެވެ. އެއް ކަލާނގެއަކަށް ވަނީ މި ތިން ފަރާތް އެއްވެގެންނެވެ. ކޮންފަދަ ގޯސް ވިސްނުމެއް ހެއްޔެވެ. މި ވިސްނުން އެންމެ ވައްތަރީ އެއްވެސް ފައިދާއެއް ވެސް، ގެއްލުމެއް ވެސް ނުދޭ ބުދަށް އަޅުކަންކުރާ މީހުންގެ ވަހުމާއި، މަގުފުރެދުމާއެވެ. ނަޞާރާއިން ޢީސާ عليه السلام އަށް އަޅުކަން ކުރީ އެކަލޭގެފާނަކީ އެއީ މާތް ﷲ ކަމުގައެވެ. އެކަލޭގެފާނަކީ ކަލާނގެ ކަމުގައި ވެވަޑައިގަންނަވާއިރު ޞަލީބަށް އެރުއްވެނީ ކިހިނަކުންތޯއެވެ؟ އެކަލޭގެފާނު ފަރީއްކުޅުއްވައި، ދިޔާތަކެތި ހިއްޕަވައި، ޤަޟާޙާޖަތް ކުރައްވާއިރު އެކަލޭގެފާނު ކަލާނގެއަށް ވެވަޑައިގަންނަވާނީ ކިހިނަކުންތޯއެވެ؟ އެކަލޭގެފާނު މިދުނިޔެއަށް އުފަންވެވަޑައިގަތީ މައެއްގެ ބަނޑުން ކަމަށް ވެފައި، އެކަލޭގެފާނުވެސް އުފަންވެވަޑައިގަތީ އެހެން އިންސާނުން ފަދައިން ކަމުގައި ވާއިރު، އެކަލޭގެފާނު އިލާހަކަށް ވެވަޑައިގަންނަވާނީ ކިހިނަކުންތޯއެވެ؟ އެހެންވެއްޖެއްޔާ ޢީސާ عليه السلام އުފަންވެވަޑައިގަތުމުގެ ކުރިން ކަލާނގެ ވޮޑިގެންވީ ކޮންތާކުތޯއެވެ؟ މިކައުނު އޮތީ ކަލަކު ނެތިތޯއެވެ؟ މިއީ ނަޞާރާއިންގެ ކިބައިން ޙުއްޖަތާއި، ބުއްދީގެ ދަލީލާ އެކު ޖަވާބުހޯދަން ހުށަހަޅަން ޖެހޭ ސުވާލުތަކެވެ. އެބައިމީހުންގެ ވިސްނުން އޮޅުންފިލުވައިދޭން އެދޭ ކޮންމެ މީހެއްގެ ކައިރީގައި ބުއްދި އެއްފަރާތް ކޮށްފައި އަހަރުމެންނާ ތަބަޢަވާށޭ ބުނުން އެއީ ޤަބޫލުކުރެވޭނޭ އުސްލޫބެއް ނޫނެވެ. އަދި ހަމަޖެހޭ ސިކުނޑިއެއްގެ ވެރި އެއްވެސް މީހަކު އެކަން ޤަބޫލުނުކުރާނެއެވެ. ކަލާނގެ ތިންބައި އެއްވެ އެއްކަލާނގެއަށް ވަނީ ކިހިނެއްހެއްޔެވެ؟ އަހަރުމެންގެ ކުރިމަތީގައި، މޭޒަކާ، ގޮނޑިއަކާ، އެނދަކާ ހުއްޓާ އެ ތިނެތި އެކައްޗަކަށް ވާނީ ކިހިނެއްހެއްޔެވެ؟ އަހަރުމެން ބުނަންވީ އެ ތިނެއްޗަކީވެސް މުޅިން ތަފާތު ތިނެއްޗަށް ވާއިރު، އެ ތިނެތި އެއް މޭޒަށް، އެއް ގޮނޑިއަށް، ނުވަތަ އެއް އެނދަށް ބަދަލުވީއޭ ހެއްޔެވެ؟ ޢީސާ عليه السلام އަކީ މާތް ﷲގެ އަޅެއް ކަމުގައްޔާއި، އެކަލާނގެއަށް އަޅުކަން ކުރެއްވުމުން އެކަލޭގެފާނު ދުރެހެލިވެވަޑައިނުގަންނަވާކަން ހާމަކުރައްވަމުން މާތް ﷲ ވަޙީކުރައްވަނީ މިފަދައިންނެވެ."],["اللَّه ގެ އަޅަކަށް ވުމާމެދު عيسى ގެފާނު ބޮޑާވެވަޑައެއް ނުގަނެއެވެ. އަދި، ކުއްތަން ކުރައްވާފައިވާ ملائكة ންވެސް اللَّه ގެ އަޅުންނަށް ވުމާމެދު، ބޮޑާވެވަޑައެއް ނުގަނެއެވެ. އެކަލާނގެއަށް އަޅުކަން ކުރުމުން މަނާވެގަނެ، ކިބުރުވެރިވާ އެންމެން އެކުގައި، އެކަލާނގެ حضرة އަށް قيامة ދުވަހުން އެއްކުރައްވާނެތެވެ. (172)","މާތް ﷲގެ އަޅަކަށް ވެވަޑައިގަތުމާމެދު ޢީސާ عليه السلام ބޮޑާވެވަޑައެއް ނުގަންނަވައެވެ. ފަހެ، އެކަލާނގެ އަޅަކަށްވެވަޑައިގަތުމަކީ އެކަލޭގެފާނު ފަޚުރުވެވަޑައިގަންނަވާ ޝަރަފެކެވެ. އަދި ކުއްތަންކުރައްވާފައިވާ މަލާއިކަތުންވެސް މާތް ﷲގެ އަޅުންނަށް ވެވަޑައިގަތުމާމެދު ބޮޑާވެނުގަންނަވައެވެ. މާތް ﷲއަށް އަޅުކަންކުރުމުން މަނާވެ، ބޮޑާވާ އެންމެން އެކަލާނގެ ޤިޔާމަތް ދުވަހު އެއްކުރައްވައި، އެއެންމެންނަށް ޙައްޤު ޖަޒާދެއްވާނެއެވެ."],["ފަހެ، إيمان ވެ، صالح عمل ކުޅަމީހުން ދަންނާށެވެ! ފަހެ، އެއުރެންގެ އުޖޫރަ އެއުރެންނަށް ހަމަޔަށް އެކަލާނގެ ފުއްދަވައި ދެއްވާނެތެވެ. އަދި، އެކަލާނގެ فضل ވަންތަކަމުގެ ތެރެއިން، އެއުރެންނަށް އިތުރުކޮށްދެއްވާނެތެވެ. އަދި، ކިބުރުވެރިވެ، ބޮޑާވެގަތްމީހުން ދަންނާށެވެ! ފަހެ، ވޭންދެނިވި عذاب ން އެކަލާނގެ އެއުރެންނަށް عذاب ދެއްވާނެތެވެ. އަދި، اللَّه ފިޔަވައި އެހީތެރިޔަކުވެސް، އަދި نصر ވެރިޔަކުވެސް، އެއުރެންނަކަށް ނުފެންނާނެތެވެ. (173)","އީމާންކަމާއެކު ހެޔޮ ޢަމަލު ކުޅަ ތެދުވެރި މުއުމިނުންނަށް މާތް ﷲ އެބައިމީހުން ކުޅަ ޢަމަލުތަކުގެ ޘަވާބު ފުރިހަމައަށް ދެއްވާނެއެވެ. އަދި އެއްވެސް ލޮލަކަށް ފެނިފައި ނުވާ، ކަންފަތަކަށް އަޑު އިވިފައިނުވާ، އަދި އިންސާނެއްގެ ހިތަށް ވެސް ނުގެނެވޭ ދަރުމަ، އެކަލާނގެ ފަޟްލުވަންތަކަމުގެ ތެރެއިން އެބައިމީހުންނަށް އިތުރުކޮށްދެއްވާނެއެވެ. އަދި ބޮޑާވެ މާތް ﷲ އަށް އަޅުކަންކުރުމުން މަނާވެގަތް މީހުންނަށް މާތް ﷲ ގަދަފަދަވެގެންވާ ވޭންދެނިވި ޢަޛާބު ދެއްވާނެއެވެ. މާތް ﷲ ގެ ޢަޛާބުން މިންޖުކޮށް އެބައިމީހުންނަށް އެހީތެރިވާނޭ ފަރާތެއް އެބައިމީހުންނަށް ނުފެންނާނެއެވެ. ރިވާވެގެން ވެއެވެ. قَاَل الْكَلْبِيُّ: إِنَّ وَفْدَ نَجْرَانَ قَالُوا: يَا مُحَمَّدُ تَعِيْبُ صَاحِبَنَا؟ قَالَ: وَمَنْ صَاحِبُكُمْ؟ قَالُوا: عِيْسَى، قَالَ: وَأَيُّ شَيءٍ أَقُولُ فِيْهِ؟ قَالُوا: تَقُولُ إِنَّهُ عَبْدُ اللهِ وَرَسُوْلُهُ، فَقَالَ لَهُم: إِنَّهُ لَيْسَ بِعَارٍ لِعِيْسَى أَنْ يَكُونَ عَبْدَ اللهِ، قَالُوا: بَلَى، فَنَزَلَتْ - ﴿لَّن يَسْتَنكِفَ ٱلْمَسِيحُ أَن يَكُونَ عَبْدًا لِّلَّهِ﴾ - الآية. (كتاب أسباب النزول لعلي بن أحمد الواحدي النيسابوري، ص: 180) އަލްކަލްބީ ވިދާޅުވިއެވެ. ހަމަކަށަވަރުން ނަޖްރާން ގެ ވަފުދު (ރަސޫލުﷲ ﷺ ގެ އަރިހަށް އައިސް) ދެންނެވިއެވެ. އޭ މުޙައްމަދު ﷺ އެވެ. ކަލޭގެފާނު އަހަރުމެންގެ އެކުވެރިޔާގެ އުނި ވާހަކަ ދައްކަވަނީ ކީއްވެތޯއެވެ؟ އެކަލޭގެފާނު ވިދާޅުވިއެވެ. ތިޔަބައިމީހުންގެ އެކުވެރިޔަކީ ކާކުހެއްޔެވެ؟ އެބައިމީހުން ދެންނެވިއެވެ. ޢީސާ عليه السلام އެވެ. އެކަލޭގެފާނު ވިދާޅުވިއެވެ. ތިމަންކަލޭގެފާނު ދެއްކެވީ އެކަލޭފާނުގެ ކޮން އުނި ވާހަކައެއް ހެއްޔެވެ؟ އެބައިމީހުން ދެންނެވިއެވެ. ކަލޭގެފާނު ވިދާޅުވަނީ އެކަލޭގެފާނަކީ މާތް ﷲގެ އަޅަކު، އަދި ރަސޫލަކު ކަމުގައެވެ. އިތުރު އެކަލޭގެފާނު ވިދާޅުވިއެވެ. މާތް ﷲގެ އަޅަކަށް ވުމަކީ އެއްގޮތަކަށްވެސް ޢީސާ عليه السلام އަށް ހުތުރު ކަމެއް ނޫނެވެ. އެބައިމީހުން ދެންނެވިއެވެ. އެކަން އޮތީ އެހެންނަކުން ނޫނެވެ. (އެބަހީ: އެކަލޭގެފާނަކީ އަޅެއް ނޫނެވެ. އެކަލޭގެފާނަކީ ކަލާނގެ ތިން ފަރާތުން ކުރެ އެއް ފަރާތެވެ.) ދެން މާތް ﷲ ﴿لَّن يَسْتَنكِفَ ٱلْمَسِيحُ أَن يَكُونَ عَبْدًا لِّلَّهِ﴾ މިއާޔަތް ބާވައިލެއްވިއެވެ."],["އޭމީސްތަކުންނޭވެ! ތިޔަބައިމީހުންގެ ވެރިރަސްކަލާނގެ حضرة ން حجّة އެއް، ހަމަކަށަވަރުން، ތިޔަބައިމީހުންގެ ގާތަށް އަތުވެއްޖެއެވެ. އަދި، ފާޅުވެ بيان ވެގެންވާ نور އެއް ތިޔަބައިމީހުންނަށް ތިމަންރަސްކަލާނގެ ބާވައިލެއްވީމެވެ. (174)","ހުރިހާ އިންސާނުންނާ މުޚާޠަބު ކުރައްވާފައިވާ ބަސްފުޅެކެވެ. އޭ މީސްތަކުންނޭވެ! ޢިއްޒަތްތެރިކަމާއި، މަތިވެރިވަންތަކަމުގެ ވެރި މާތް ﷲގެ ޙަޟްރަތުން ތިޔަބައިމީހުންގެ ގާތަށް އެންމެ ބޮޑު ޙުއްޖަތާއި، އެންމެ މަތިވެރި ދަލީލު އަތުވެއްޖެއެވެ. އެއީ، ޙައިރާންކުރުވާ ފަދަ މުޢުޖިޒާތާ އެކު ވަޑައިގެންނެވި، އެކަލާނގެ ރަސޫލާ މުޙައްމަދު ﷺ އެވެ. އެކަލޭގެފާނުގެ ނަބީކަން ތެދުކަމުގެ އެންމެ ބޮޑު ދަލީލަކީ އެކަލޭގެފާނަކީ ލިޔަންކިޔަން އެނގިވަޑައިނުގަންނަވާ ބޭފުޅަކަށް ވުމެވެ. އެކަލޭފާނު ވަނީ މުޢުޖިޒާތެއް ކަމުގައިވާ ޤުރްއާން ގެންނަވާފައެވެ. އެއްގޮތަކަށް ވެސް ލިޔަން ކިޔަން ނޭނގޭ މީހަކު މުޢުޖިޒާތެއް ފަދަ ފޮތެއް ގެނެސް، އެފޮތުން މުޅި އިންސާނިއްޔަތަށް ގޮންޖެހުމަކީ ބުއްދި ޤަބޫލުކުރާ ކަމެއް ހެއްޔެވެ؟"],["ފަހެ، اللَّه އަށް إيمان ވެ، އެކަލާނގެ ރައްކާތެރި ކަމުގައި ހިފަހައްޓައިގެން ތިބިމީހުން ދަންނާށެވެ! ފަހެ، އެކަލާނގެ رحمة އާއި فضل ވަންތަކަމުގެ ތެރެޔަށް އެއުރެން ވައްދަވާނެތެވެ. އަދި، އެ މަގަށް ދިއުމަށް ސީދާވެގެންވާ ތެދުމަގެއް އެއުރެންނަށް އެކަލާނގެ ދައްކަވާނެތެވެ. (175)","ފަހެ، މާތް ﷲގެ އެއްކައުވަންތަކަން ޤަބޫލުކޮށް އެކަލާނގެ ފޮތުގައި ހިފަހައްޓައިގެން ތިބި މީހުން ދަންނާށެވެ. މާތް ﷲއެބައިމީހުން ނިޢުމަތުގެ ސުވަރުގެއަށް ވައްދަވާނެއެވެ. އަދި އެންމެ ސީދާ މަގަށް އެބައިމީހުންނަށް މަގުދައްކަވާނެއެވެ. އެއީ ބާއްޖަވެރިކަމާއި، އީމާންތެރިކަމުގެ މަގެވެ. މާތް ﷲ ސޫރަތް ނިންމަވާފައި މިވަނީ ވާރުތަ މުދަލާ ގުޅޭ އާޔަތަކުންނެވެ. އަންހެނުންނާ، ޔަތީމުންނާ، އަންހެން ދަރީންނާ، އުޚްތުންގެ ޙައްޤުތަކަށް ރައްކާތެރިވުމުގެ ގޮތުންނެވެ. އެކަލާނގެ ވަޙީކުރައްވަނީ މިފަދައިންނެވެ."],["(كلالة އާމެދު) ކަލޭގެފާނުގެ އަރިހުން، އެއުރެން فتوى އަށް އެދި ދަންނަވަތެވެ. ކަލޭގެފާނު ވިދާޅުވާށެވެ! كلالة އާމެދު (އެބަހީ: أصل އެއް فرع އެއް ނެތި މަރުވާމީހާގެ ތަރިކަޔާމެދު) اللَّه ތިޔަބައިމީހުންނަށް بيان ކޮށް ދެއްވަތެވެ. އެމީހަކަށް ދަރިޔަކު (ނުވަތަ ބަފަޔަކު) ނެތި، އަދި އެމީހަކަށް (އެއްބަނޑު އެއްބަފާ ނުވަތަ އެއްބަފާ) أخت އަކުވާ حال، މީހަކު މަރުވެއްޖެނަމަ، ފަހެ، އެމީހާ ދޫކުޅަ މުދަލުގެ ދެބައިކުޅައެއްބައި، އެ أخت އަށެވެ. އަދި، އެ أخت އަށް ދަރިޔަކު ނުވާނަމަ، އެމީހާ އެ أخت ވާރުތަކުރާނެއެވެ. (މަރުވިމީހާގެ وارث ންނަށް ތިބި) ދެ أخت ން ކަމުގައިވާނަމަ، ފަހެ، އެ ދެ أخت ންނަށް (އެ أخ) ދޫކުޅަ މުދަލުގެ ތިންބައިކުޅަ ދެބަޔެވެ. (وارث ންނަށް ތިބީ) އަންހެން ފިރިހެން، އެއްބަނޑު އެއްބަފާ ބަޔަކު ކަމުގައިވާނަމަ، ދެ އަންހެނުންގެ ބައިފަދަ ބަޔެއް ފިރިހެނަކަށެވެ. ތިޔަބައިމީހުންނަށް މަގު އޮޅިދާނެކަމަށްޓަކައި، ތިޔަބައިމީހުންނަށް اللَّه، بيان ކޮށް ދެއްވަތެވެ. اللَّه އީ، ކޮންމެކަމެއްމެ، މޮޅަށްދެނެވޮޑިވެގެންވާ ރަސްކަލާނގެއެވެ. (176)","އެބައިމީހުން ކަލޭގެފާނާ ސުވާލުކުރެއެވެ. މީހަކު މަރުވިއިރު އޭނާގެ ބައްޕައެއްވެސް އަދި ދަރިއެއްވެސް ނެތްނަމަ، އޭނާގެ މުދާ ވާރުތަވާނީ ކާކަށް ހެއްޔެވެ؟ އެމުދާ ވާރުތަވާނީ އޭނާގެ އުޚުތަށް ހެއްޔެވެ؟ ނުވަތަ އަޚަށް ހެއްޔެވެ؟ ކަލޭގެފާނު ވިދާޅުވާށެވެ. މީހަކު މަރުވި އިރު އޭނާގެ ބައްޕަވެސް އަދި ކާފަވެސް އަދި ދަރިއަކުވެސް ދުނިޔޭގައި ނެތްނަމަ، އަދި ހުރީ އެންމެ އުޚްތެއް ނަމަ (ކަލާލާ އަކީ މިއީއެވެ.)، ފަހެ އެއްބަނޑު އެއްބަފާ ނުވަތަ އެއްބަފާ އުޚްތަށް އޭނާ ދޫކުރި މުދަލުގެ ދެބައިކުޅަ އެއްބައެވެ. އަދި މިގޮތަށް މަރުވާ އަންހެންމީހާގެ ބައްޕަ ނުވަތަ ކާފަ ނުވަތަ ދަރިއަކު ނެތްނަމަ، އޭނާގެ އެއްބަނޑު އެއްބަފާ ނުވަތަ އެއްބަފާ އަޚަށް އޭނާ ދޫކުރި މުދާ އެއްކޮށް ވާރުތަވާނެއެވެ. އުޚްތުން ދެމީހުން ނަމަ ނުވަތަ އެއަށްވުރެ ގިނަ ނަމަ އެބައިމީހުންނަށް މުދަލުގެ ތިންބައިކުޅަ ދެބައެވެ. ވާރުތަވެރިންގެ ގޮތުގައި ތިބީ އަޚުންނާއި އުޚްތުން ކަމުގައި ވާނަމަ، ފިރިހެނަކަށް އަންހެނަކަށް ލިބޭވަރުގެ ދެގުނަ ލިބޭ ގޮތަށް އެއެންމެންގެ މެދުގައި މުދާ ބަހާނީއެވެ. މާތް ﷲ ތިޔަބައިމީހުންނަށް ޙުކުމްތައް ބަޔާންކޮށްދެއްވަނީ ތިޔަބައިމީހުން ސީދާމަގުން އެއްކިބާ ވެދާނެތީއެވެ. އަޅުތަކުންނަށް އެންމެ ރަނގަޅު ގޮތް އެކަލާނގެ މޮޅަށް ދެނެވޮޑިގަންނަވައެވެ. އެހެންކަމުން މި ސޫރަތް ނިމިފައި މިވަނީ، ޖާހިލިއްޔަ ޒަމާނުގައި އޮތް އާދަކާދައާއި ޚިލާފަށް އަންހެނުންނާއި އުޚްތުންނަށް ވާރުތަ މުދަލުން ދިނުމުގެ މައްސަލައިގައި އެންމެ ޢަދުލުވެރި ގޮތް ކަނޑައެޅި ނިމިގެންނެވެ. ހުރިހާ ޙަމްދެއް ހުރީ ޢާލަމްތަކުގެ ވެރި ﷲ އަށެވެ."],["އޭ إيمان ވެއްޖެ މީސްތަކުންނޭވެ! ތިޔަބައިމީހުން، عقد ތައް ފުއްދާށެވެ! އަދި، ތިޔަބައިމީހުންނަށް (އެތަކެއްޗާމެދު حكم އޮތްގޮތް قرآن ން) ބަޔާންކޮށްދެއްވާ ތަކެތި މެނުވީ، نعم ސޫފިތައް، ތިޔަބައިމީހުންނަށް حلال ކުރައްވާފައިވެއެވެ. ތިޔަބައިމީހުން إحرام ބަނދެގެންތިބެ، ޝިކާރަކުރުން ހުއްދަ ނުކުރާގޮތުގައެވެ. ހަމަކަށަވަރުން، اللَّه، އެކަލާނގެ އިރާދަކުރައްވާގޮތަށް حكم ކުރައްވަތެވެ. (1)","އީމާންކަމަށް ނިސްބަތްކުރައްވައި މުޚާޠަބުކުރައްވާފައި އެވަނީ ޝަރަފުދެއްވައި، މާތްކުރެއްވުމުގެ ގޮތުންނެވެ. މާނައީ: އޭ އީމާންވެއްޖެ މީސްތަކުންނޭވެ! މާތް ﷲއާއި އެކަލާނގެ ރަސޫލާ ﷺ ތެދުކޮށްގެން ތިބި މީސްތަކުންނޭވެ! ތިޔަބައިމީހުންގެ ވެރިރަސްކަލާނގެއަށް އީމާންވެ ކިޔަމަންގަތުމަށް ތިޔަބައިމީހުން ވެފައިވާ ޢަހުދުތައް ފުއްދާށެވެ. އަދި ބައިނަލްއަޤްވާމީ މުޢާހަދާތަކާއި، ކައިވެންޏާއި، ވިޔަފާރިއާއި، އެފަދަ އެހެން މުޢާމަލާތްތަކުގެ އަޤުދުތައް ވެސް ފުއްދާށެވެ. މުޅަތަކެއްޗާއި ލެޔާއި، އޫރު މަހާއި، އަދި ފަހުން ބަޔާންކުރެވޭ ތަކެތި ފަދަ މާތް ﷲ މިސޫރަތުގައި ޙަރާމްކުރައްވާފައިވާ ތަކެތި ފިޔަވައި، ނަޢަމް ސޫފި (ޖަމަލު، ގެރި، ކަންބަޅި ބަކަރި، ބަކަރި) ދީނުގައި އަންގަވާފައިވާ ގޮތަށް ކަތިލުމަށް ފަހު، އޭގެ މަސްކެއުން ތިޔަބައިމީހުންނަށް ޙަލާލު ކުރައްވާފައި ވެއެވެ. ތިޔަބައިމީހުން އިޙްރާމް ބަނދެގެން ތިބޭ ޙާލު އެއްގަމު ޖަނަވާރު ޝިކާރަ ނުކުރާ ގޮތަށެވެ. އެހެނީ، އަޅުކަމެއްގެ ތެރޭގައި ތިބޭ އިރު ޖަނަވާރާއި ދޫނި ފަދަ ހުރިހާ އެއްޗަކަށް ވެސް ތިޔަބައިމީހުންގެ ފަރާތުން އަމާންކަން އޮންނަން ވާނެއެވެ. ޢިއްޒަތްތެރިކަމާއި، މަތިވެރިވަންތަކަމުގެ ވެރި ﷲ އެކަލާނގެ ޚަލްޤުތަކުންގެ މެދުގައި އެކަލާނގެ އިރާދަކުރައްވާ ގޮތަށް ޙުކުމް ކުރައްވައެވެ. އެކަލާނގެއީ އެކަލާނގެ އަމުރުތަކާއި ނަހީތަކުގައި ޙިކްމަތްވަންތަ ރަސްކަލާނގެ ކަމުގައި ވާތީއެވެ."],["އޭ إيمان ވެއްޖެ މީސްތަކުންނޭވެ! ތިޔަބައިމީހުން اللَّه ގެ شعائر ތަކާއި، އަދި حرمة ތެރި މައްސަރާއި، އަދި ގެފުޅަށް ހަދިޔާކުރާ ތަކެއްޗާއި، ގިލަފަތި އެލުވާފައިވާ ތަކެއްޗާއި، އެއުރެންގެ ވެރިރަސްކަލާނގެ حضرة ން فضل ވަންތަކަމާއި، ރުއްސެވުންއެދި، حرمة ތެރިވެގެންވާ ގެފުޅަށް قصد ކޮށްގެން އަންނަމީހުންގެ حرمة ނުކަނޑާށެވެ! (مراد އަކީ حج ގެ އަޅުކަން ކުރުމަށް ކަނޑައެޅިގެންވާ ތަންތަނާއި، ކުރެވޭ އަޅުކަމަށް حرمة ތެރިކޮށްހިތައި، އެކަމުގެ ތެރޭގައި ކުރުން މަނާކުރައްވާފައިވާ ކަންތައްތައް ހުއްދަ ނުކުރާށެވެ! އަދި حرمة ތެރި މައްސަރުތަކުގައި މަނާކުރައްވާފައިވާ ހަނގުރާމަ ކުރުންފަދަ ކަންތައްތައް ހުއްދަ ނުކުރާށެވެ! ހަމައެފަދައިން، ގެފުޅަށް ހަދިޔާކުރާ ގެރި، ބަކަރި، ޖަމަލާއި، އެ ހަދިޔާކުރާ ތަކެތި، ފާހަގަކުރުމުގެ ގޮތުން ކަރުގައި ގިލަފަތި އަޅުވާފައިވާ ތަކެއްޗާއި، އަދި އެނޫންވެސް ތަކެތި އަތުލައި، އެ ތަކެއްޗަށް ގެއްލުންދިނުން ހުއްދަ ނުކުރާށެވެ! އަދި ގެފުޅަށް ދިޔުން قصد ކޮށްގެންދާ މީހުންގެ މަގުގައި ހުރަސްއަޅައި ގެއްލުންދީހެދުން ހުއްދަ ނުކުރާށެވެ!) ތިޔަބައިމީހުން إحرام ކަނޑައިފި ހިނދެއްގައި، ތިޔަބައިމީހުން ޝިކާރަކުރާށެވެ! އަދި ތިޔަބައިމީހުން حرمة ތެރިވެގެންވާ މިސްކިތަށް (އެބަހީ: كعبةاللَّه ގެފުޅަށް) ތިޔަބައިމީހުން ދިޔަނުދީ ހުރަސްއެޅިކަމަށްޓަކައި، ބަޔަކުމީހުންގެ މައްޗަށް ތިޔަބައިމީހުންގައި އުފެދުނު ނުރުހުންތެރިކަމެއް އެއީ، އެހެންމީހުންގެ މައްޗަށް ނަހަމައިން ތިޔަބައިމީހުން ހައްދުފަހަނަޅައިދިޔުމުގެ ސަބަބެއްކަމުގައި މެދުވެރި ނުކުރާށެވެ! އަދި ހެޔޮކަންތައް ކުޅައުމާއި، تقوى ވެރިވުމުގެ މައްޗަށް ތިޔަބައިމީހުން އެކަކު އަނެކަކަށް އެހީވެ، ވާގިވެރިވާށެވެ! އަދި ފާފަވެރިވުމާއި عداوة ތެރިވުމުގެ މައްޗަށް، ތިޔަބައިމީހުން އެކަކު އަނެކަކަށް އެހީވެ، ވާގިވެރި ނުވާށެވެ! އަދި ތިޔަބައިމީހުން اللَّه އަށް تقوى ވެރިވާށެވެ! ހަމަކަށަވަރުން، اللَّه އީ عقوبات ގަދަފަދަ ވެގެންވާ ރަސްކަލާނގެއެވެ. (2)","މާތް ﷲ ޙުރުމަތްތެރި ކުރައްވާފައިވާ ތަކެއްޗާއި، ކަންކަމުގެ ޙުރުމަތް ތިޔަބައިމީހުން ކަނޑައިނުލާށެވެ. އެއީ، ޙައްޖާއި، ރޯދައާއި، އެހެންވެސް އަޅުކަންތަކުގައި މާތް ﷲގެ އަޅުތަކުންގެ މައްޗަށް އެކަލާނގެ ޙަރާމްކުރައްވާފައިވާ ކަންކަމެވެ. އަދި ޙުރުމަތްތެރި ވެގެންވާ މައްސަރުތައް ކަމުގައިވާ ޛުލްޤަޢިދާ އާއި، ޛުލްޙިއްޖާ އާއި، މުޙައްރަމާއި، ރަޖަބުގައި ހަނގުރާމަކުރުން ތިޔަބައިމީހުން ހުއްދަނުކުރާށެވެ. އަދި ޙުރުމަތްތެރިވެގެންވާ ގެފުޅަށް ހަދިޔާކުރެވިފައިވާ ނަޢަމް ސޫފީގެ ޙުރުމަތް ކަނޑައިނުލާށެވެ. ވަކީން ޚާއްޞަކޮށް އެއީ ޙަރަމްގެ ފަޤީރުންނަށް ހަދިޔާކުރެވިފައިވާ އެއްޗެއްކަން ފާހަގަކުރުމުގެ ގޮތުން ކަރުގައި ގިލަފަތި އެޅުވިފައިވާ ނަޢަމް ސޫފިތަކެވެ. ފަހެ، ތިޔަބައިމީހުން އެތަކެއްޗަށް ހުރަސް އަޅައި، ފޭރިގަތުން ފަދަ ކަންކަން ނުކުރާށެވެ. މިއީ އިބްރާހީމް عليه السلام ގެ ސުންނަތެވެ. عَنْ عَائِشَةَ، قَالَتْ أَهْدَى رَسُولُ اللَّهِ صلى الله عليه وسلم مَرَّةً إِلَى الْبَيْتِ غَنَمًا فَقَلَّدَهَا.‏ (صحيح مسلم، كتاب الحج، باب اسْتِحْبَابِ بَعْثِ الْهَدْىِ إِلَى الْحَرَمِ لِمَنْ لاَ يُرِيدُ الذَّهَابَ بِنَفْسِهِ .......) (ޢާއިޝާ رضي الله عنها ގެ އަރިހުން ރިވާވެގެން ވެއެވެ. އެކަމަނާ ވިދާޅުވިއެވެ. ”އެއްފަހަރަކު ރަސޫލު ﷲ ﷺ ގެފުޅަށް ކަންބަޅި ބަކަރިއެއް ހަދިޔާކުރެއްވިއެވެ. އަދި އެކަލޭގެފާނު އޭގެ ކަރުގައި ގިލަފަތި އެޅުއްވިއެވެ.) (ޞަޙީޙު މުސްލިމް، ޙަދީޘު: 1321) އަދި މާތް ﷲގެ ރަޙްމަތާއި ރުއްސެވުން އަދައިގެން ޙައްޖާއި، ޢުމްރާ އަދާ ކުރުމަށް ޙުރުމަތްތެރިވެގެންވާ ގެފުޅަށް ޤަޞްދުކޮށްގެން އަންނަ މީހުންނާއި ހަނގުރާމަކުރުން ތިޔަބައިމީހުން ހުއްދަނުކުރާށެވެ. ތިޔަބައިމީހުން އިޙްރާމް ކަނޑައި ޙަލާލުވުމުން، ޝިކާރަކުރުން ތިޔަބައިމީހުންނަށް ހުއްދަވެގެން ވެއެވެ. ޖާހިލިއްޔަ ޒަމާނުގައި ޢަރަބިން އެއްބަޔަކު އަނެއްބަޔަކަށް ޙަމަލާދީ، މުދާ ފޭރި، ކުޑަކުދީން ވަގަށް ނަގައި އުޅުނެވެ. މަތިވެރި އިސްލާމީ ޝަރީޢަތް އައިސް އަނިޔާވެރިވުމާއި، އަނެކުންގެ ޙައްޤަށް އަރައިގަތުން މަނާކުރެއްވިއެވެ. މީސްތަކުންނަށް އެބައިމީހުންގެ މުދަލާއި ފުރާނައިގެ އަމާންކަން ލިބި، އަމާންކަމާއި، ހިތްހަމަޖެހުމުގައި އުޅުމުގެ މަގު ތަނަވަސްކޮށްދިނުމަށެވެ. އެހެންވެ، މާތް ﷲ ވަޙީކުރައްވަނީ ﴿وَلَا يَجْرِمَنَّكُمْ شَنَـَٔانُ قَوْمٍ أَن صَدُّوكُمْ عَنِ ٱلْمَسْجِدِ ٱلْحَرَامِ أَن تَعْتَدُوا۟ ۘ وَتَعَاوَنُوا۟ عَلَى ٱلْبِرِّ وَٱلتَّقْوَىٰ ۖ وَلَا تَعَاوَنُوا۟ عَلَى ٱلْإِثْمِ وَٱلْعُدْوَٰنِ ۚ وَٱتَّقُوا۟ ٱللَّهَ ۖ إِنَّ ٱللَّهَ شَدِيدُ ٱلْعِقَابِ﴾ ތިޔަބައިމީހުން މައްކާއަށް ވަނުމަށް ހުރަސް އެޅި މީހުންގެ މައްޗަށް ތިޔަބައިމީހުން ހިތުގައި އުފެދުނު ރުޅިވެރިކަން އެއީ، އެބައިމީހުންގެ ޙައްޤަށް ތިޔަބައިމީހުން ނަހަމައިން އަރައިގަތުމުގެ ސަބަބެއް ކަމުގައި ވެގެން ނުވާނެއެވެ. އެއީ، ޙުދައިބިއްޔާގެ ޞުލްޙައިގެ ކުރިން މައްކާގެ މީހުން ރަސޫލުﷲ ﷺ އާއި މުސްލިމުން މައްކާއަށް ވަނުމަށް ހުރަސްއެޅި އިރުއެވެ. އޭ މުއުމިނުންނޭވެ! ހެޔޮކަންތައް ކުރުމަށާއި، ނުބައިކަންކަމާއި މުންކަރާތްތަކުން އެއްކިބާވެ، މާތް ﷲ އަށް ބިރުވެތިވުމަށް ތިޔަބައިމީހުން އެކަކު އަނެކަކަށް އެހީވެ، ވާގިވެރިވާށެވެ. އަދި ތިޔަބައިމީހުން މާތް ﷲއަށް ތަޤުވާވެރިވާށެވެ. ފަހެ، މާތް ﷲއަށް އުރެދޭ މީހުންނަށް އެކަލާނގެ ޢަޛާބު ގަދަފަދަ ވެގެންވެއެވެ. މިތާގައި މާތް ﷲ މަގުދައްކަވާފައި މިވަނީ އިންސާނީ މަތިވެރި އުޞޫލަކަށެވެ. އެއީ، އިންސާނުންގެ މެދުގައި އެއްބަޔަކު އަނެއް ބަޔަކަށް އެހީތެރިވެ ވާގިވެރިވުން ހަމަހަމަކަމާއި، ޢަދުލުވެރިކަމުގެ މައްޗަށް ޤާއިމުވެފައި އޮތުމެވެ. އަބަދުވެސް އިންސާނާ، އަނެކާގެ ޢަޤީދާއަށާއި ގާތްތިމާގެކަމަށް ބެލުމެއްނެތި، ހައްޤާ އެކުގައި، އަނިޔާ ލިބޭ މީހާއާ އެކުގައި ވާ ގޮތަށެވެ. އެހެނީ، ޙައްޤާއި އިންޞާފު އެންމެންގެ މެދުގައި ހަމަހަމައަށް ހިނގަން ޖެހެއެވެ. އަދި އަނިޔާ ލިބޭ މީހާއީ އެންމެ ބޮޑު ޢަދުއްވު ކަމުގައި ވިޔަސް، އޭނާއަށް އިންޞާފު ލިބެން ޖެހެއެވެ. މިއީ ހާދަހާ މަތިވެރި އިލާހީ އިރުޝާދެކެވެ!"],["މުޅަތަކެއްޗާއި، (އޮހޮރޭ) ލެޔާއި، އޫރުމަހާއި، اللَّه ނޫން އެހެން ފަރާތެއްގެ ނަންގަނެ ކަތިލާ ތަކެއްޗާއި، ކަރުގައި ހިފައިގެން މަރައިލާ ތަކެއްޗާއި، ޖަހައި މަރައިލާ ތަކެއްޗާއި، އުސްތަނަކުން ވެއްޓި މަރުވާ ތަކެއްޗާއި، (އެހެން ޖަނަވާރެއްގެ) ދަޅުންޖަހައިގެން މަރުވާތަކެއްޗާއި، މިނިކާ ޖަނަވާރެއް (އެއްބައި) ކައިފައިވާ ތަކެތި، ތިޔަބައިމީހުންގެ މައްޗަށް حرام ކުރައްވާފައިވެއެވެ. (މިތަކެތީގެ ތެރެއިން ފުރާނަހުއްޓައި އެއެއްޗެއް އަތުޖެހި شرعى ހަމައިގެ މަތިން) ތިޔަބައިމީހުން ކަތިލި އެއްޗެއް މެނުވީއެވެ. އަދި ބުދުތަކުގެ ނަންމައްޗަށް ކަތިލާ ތަކެއްޗާއި، أزلام މެދުވެރިކޮށްގެން ތިޔަބައިމީހުންގެ نصيب ހުރިގޮތާއި، ކަންތަކުގެ ރަނގަޅުގޮތް ބަލައިހެދުންވެސް، ތިޔަބައިމީހުންގެ މައްޗަށް حرام ކުރައްވާފައިވެއެވެ. ފަހެ، އެކަންތައްތަކަކީ، فاسق ކަންތައްތަކެކެވެ. މިއަދު، ތިޔަބައިމީހުންގެ دين އާމެދު (އެބަހީ: އެ دين އަށް ގެއްލުމެއް ދެވިދާނެ ކަމާމެދު) كافر ން، ނާއުއްމީދު ވެއްޖެއެވެ. ފަހެ، އެއުރެންދެކެ ތިޔަބައިމީހުން ބިރު ނުގަންނާށެވެ! އަދި ތިމަންރަސްކަލާނގެއަށް ތިޔަބައިމީހުން ބިރުވެތިވާށެވެ! މިއަދު، ތިޔަބައިމީހުންގެ دين، ތިޔަބައިމީހުންނަށް ތިމަންރަސްކަލާނގެ ފުރިހަމަކޮށްދެއްވައިފީމެވެ. އަދި ތިމަންރަސްކަލާނގެ نعمة، ތިޔަބައިމީހުންގެ މައްޗަށް ތިމަންރަސްކަލާނގެ ފުރިހަމަކޮށްދެއްވައިފީމެވެ. އަދި إسلام دين ތިޔަބައިމީހުންނަށް دين އެއްކަމުގައި، ތިމަންރަސްކަލާނގެ ރުހިވޮޑިގެންފީމެވެ. ފަހެ، ބަނޑުހައިހޫނުކަމެއްގެ ތެރޭގައި ފާފައިގެ ފަރާތަށް ލެނބިގަތުމެއްނެތި (އިސްވެދިޔަ حرام ތަކެތީގެ ތެރެއިން އެއްޗެއް ކެއުމަށް) މަޖުބޫރުވީ މީހާ (ދަންނާށެވެ!) ފަހެ، ހަމަކަށަވަރުން، اللَّه އީ، ގިނަގިނައިން ފާފަފުއްސަވާ رحيم ވަންތަ ރަސްކަލާނގެއެވެ. (ނޯޓު: أزلام އަކީ، ފާލުބެލުމަށް ޖާހިލީ ޒަމާނުގައި ބޭނުންކޮށްއުޅޭ ދަނޑިކޮޅުތަކެކެވެ. ނުވަތަ ދުނިދަނޑިތަކެކެވެ.) (3)",'މިތާނގައި މިވަނީ ކާބޯތަކެތީގެ ތެރެއިން ޙަރާމް ތަކެތި ބަޔާންކުރައްވާފައެވެ. މާނައީ އޭ މުއުމިނުންނޭވެ! ޝަރުޢީ ކަތިލުން ނޫން ގޮތަކުން މަރުވެފައިވާ ތަކެއްޗާއި، އޮހޮރޭ ލެއާއި، އޫރު މަހާއި، އަދި މާތް ﷲ ޙަރާމްކުރައްވާފައިވާ ހުރިހާ ގެއްލުންދެނިވި ނުބައި ތަކެއްޗާއި، މާތް ﷲ ފިޔަވައި އެހެން ފަރާތަކަށް ކަތިލެވިފައިވާ، ނުވަތަ ކަތިލުމުގައި މާތް ﷲ ފިޔަވައި އެހެން ފަރާތެއްގެ ނަން ގަނެވިފައިވާ ތަކެތި ތިޔަބައިމީހުންގެ މައްޗަށް ޙަރާމްކުރައްވައިފިއެވެ. މާތް ﷲ ނޫން އެހެން ފަރާތެއްގެ ނަމުގައި ކަތިލެވޭ ތަކެތި ޙަރާމްކުރެވުނީ "ރޫޙީ" ސަބަބަކަށް ޓަކައެވެ. އެއީ، މާތް ﷲ ނޫން އެހެން ފަރާތަކަށް އެނބުރުމުން ހިތް ސާފުވުމާއި، ނަފްސު ޠާހިރުވުމެވެ. މާތް ﷲ އޫރު ޙަރާމްކުރެއްވުމުގެ ބަދަލުގައި އޫރުގެ މަސް ޙަރާމްކުރެއްވި ކަމަށް ވަޙީކުރެއްވީ، އެއީ، ޝަރުޢީ ގޮތުން ޙަލާލު ކަތިލުމަކުން ކަތިލެވުނަސް އޭގެ ޒާތުގައި ޙަރާމް އެއްޗަކަށް ވާތީއެވެ. އެހެނީ، އެއީ އޭގެ ޒާތުގައި ނަޖިސް އެއްޗެކެވެ. އަދި ކަރުގައި ހިފައިގެން މަރައިލާ ތަކެއްޗާއި، (ޖާހިލިއްޔަ ޒަމާނުގައި އެބައިމީހުން ބަކަރި ފަދަ ތަކެތި ކައި އުޅުނީ ކަރުގައި ހިފައި މަރައިގެންނެވެ.) އެއްޗަކުން ޖަހައި މަރައިލާ ތަކެއްޗާއި، އުސްތަނަކުން ވެއްޓި މަރުވާ ތަކެއްޗާއި، އެހެން ޖަނަވާރެއްގެ ދަޅުން ޖެހުމުގެ ސަބަބުން މަރުވާ ތަކެއްޗާއި، ސިންގާ އާއި މިނިކާވަގު ފަދަ ވަލު ޖަނަވާރެއް ކައިފައި ވާ ތަކެތި ތިޔަބައިމީހުންގެ މައްޗަށް ޙަރާމްކުރައްވާފައި ވެއެވެ. މީގެ ތެރެއިން ފުރާނަ ހުއްޓައި ތިޔަބައިމީހުން އަތުޖެހި، ފުރާނަ ދިއުމުގެ ކުރިން ޝަރުޢީ ގޮތުން ޙަލާލު ކަތިލުމަކުން ކަތިލެވުނު އެއްޗެއް ފިޔަވައެވެ. އަދި ބުދުތަކުގެ ނަންމައްޗަށް ކަތިލެވޭ ތަކެތިވެސް ޙަރާމްކުރައްވާފައި ވެއެވެ. النصب އަކީ نصاب ގެ ޖަމްޢެވެ. އެއީ، އޭގެ މަތީގައި ބާއްވައި ބުދަތަކަށް ކުއްތަންވުމަށް ޖަނަވާރު ކަތިލެވޭ ހިލައެކެވެ. އަދި އަޒްލާމް ބޭނުންކޮށްގެން ނަޞީބު ހުރި ގޮތާއި، ކަންތައް ރަނގަޅުތޯ ނުވަތަ ނޫންތޯ ބެލުން ވެސް ތިޔަބައިމީހުންގެ މައްޗަށް ޙަރާމްކުރައްވައިފިއެވެ. އަޒްލާމަކީ ތުނޑު ނުހަދައި، ފަހަތުގައި ފަތް ނުޖަހައި، ލަކުޑިން ހަދާފައި ހުންނަ ތީރެވެ. ޖާހިލިއްޔަ ޒަމާނުގައި ޢަރަބިން ދަތުރަކު ނުކުންނަ ނަމަ ނުވަތަ ވިޔަފާރިއެއް ފެށުމާއި، ކައިވެނިކުރުން ފަދަ މުހިއްމު ކަމެއް ކުރާނަމަ، މި ތީރުތައް ބޭނުންކޮށްގެން ނަސީބު ބަލައެވެ. މިކަމަށް ބޭނުންކުރަނީ ތިން ތީރެވެ. އެކަތީގައި ލިޔަނީ "އަހުރެންގެ ކަލާނގެ އަމުރުކޮށްފިއެވެ." ދެވަނަ ތީރުގައި ލިޔަނީ "އަހުރެންގެ ކަލާނގެ މަނާކޮށްފިއެވެ." އަދި ތިންވަނަ ތީރުގައި އެއްވެސް އެއްޗެއް ނުލިޔެ ދޫކޮށްލަނީ އެވެ. ދެން މި ތީރުތައް ކޮތަޅެއް ފަދަ އެއްޗަކަށް ލާފައި އޭގެ ތެރެއިން އެކަތި ނަގަނީއެވެ. އަމުރުކޮށްފައި އޮތް ތީރު ނެގިއްޖެ ނަމަ އެމީހަކު ގަސްތުކުޅަ ކަމަކާއިގެން ކުރިއަށް ދަނީއެވެ. މަނާކުރި ތީރު ނެގިއްޖެނަމަ، ކުރަން އުޅުނު ކަމެއް ދޫކޮށްލަނީއެވެ. އަދި ނުލިޔެ އޮތް ތީރު ނެގިއްޖެ ނަމަ، ދެވަނަ ފަހަރަށް ގުރުއަތު ނަގަނީއެވެ. އަދި އެބައިމީހުންގެ ތެރެއިން މީހަކަށް ބޮޑު ކަމެއް ދިމާ ވެއްޖެ ނަމަ އެންމެ ބޮޑު ބުދު ހުބަލް ކައިރިއަށް އައިސް އޭގެ އެހީއަށް އެދެއެވެ. އަދި ތީރު ބޭނުންކޮށްގެން ގުރުއަތު ލާ މީހާއަށް ސަތޭކަ ދިރުހަމު ދީފައި ނަސީބު ބަލައެވެ. މިއީ މޮޔަކަމާއި ޖާހިލުކަމުން ކުރާ ކަންކަމެވެ. އެހެންކަމުން މާތް ﷲ ވަޙީކުރައްވަނީ ﴿ذَ‌ٰلِكُمْ فِسْقٌ ۗ ﴾ މާނައީ އަޒްލާމް ބޭނުންކޮށްގެން ނަސީބު ބެލުމަކީ ކިޔަމަންތެރިކަމުން ބޭރުވުމެވެ. އަދި ފާޅުގޮތުގައި މަގުފުރެދުމެވެ. އެއީ، ބުދުތައް އެއީ އަޑު ނީވޭ، ވާހަކަނުދެއްކޭ ހިލައަށް ވާއިރު، އެއަށް ޣައިބު އެނގޭކަން ޤަބޫލުކުރާތީއެވެ. ފަހެ، ޢާލަމްތަކުގެ ވެރި ﷲ ފިޔަވައި އެހެން ފަރާތަކަށް ޣައިބު ނޭނގެއެވެ. މިއަދު މާތް ﷲ ތިޔަބައިމީހުންގެ ދީން ތިޔަބައިމީހުންނަށް ފުރިހަމަކޮށްދެއްވި ހިސާބުން، ތިޔަބައިމީހުންނާމެދު ކާފިރުން ނާއުއްމީދު ވެއްޖެއެވެ. އަދި ތިޔަބައިމީހުން އެބައިމީހުންގެ ދެކޮޅުނުޖެހޭ ދީނަށް އަނބުރައި ގެންދެވިދާނެކަމާމެދު އުއްމީދު ކަނޑާލައިފިއެވެ. އެހެންކަމުން، ތިޔަބައިމީހުން މުޝްރިކުންނަށް ބިރުގަނެ، އެބައިމީހުންނަށް ޖެހިލުން ވާކަށް ނުޖެހެއެވެ. އަދި ތިޔަބައިމީހުންނަށް ޢިއްޒަތްދެއްވި ތިޔަބައިމީހުންގެ ވެރިރަސްކަލާނގެއަށް ތިޔަބައިމީހުން ބިރުވެތިވާށެވެ. އެކަލާނގެ ތިޔަބައިމީހުންނަށް ނަޞްރުދެއްވާނެއެވެ. މިއާޔަތް ބާވައިލެއްވީ ރަސޫލުﷲ ﷺ ޢަރަފާތް ދުވަހު، ޢަރަފާތު ފަރުބަދައިގެ މަތީގައި ހުންނަވަނިކޮށެވެ. މާނައީ، ޙަލާލާއި، ޙަރާމް ވަކިން އެނގޭނޭހެން ބަޔާންކުރައްވައި، މިއަދު ތިމަންރަސްކަލާނގެ ތިޔަބައިމީހުންގެ ދީން ތިޔަބައިމީހުންނަށް ފުރިހަމަކޮށްދެއްވައިފީމެވެ. އަދި މައްކާ ފަތަޙަކޮށްދެއްވައި، ބައިބަޔަށް މީސްތަކުން ދީނަށް ވަންނަ ގޮތް ހައްދަވައި، ހިދާޔަތާއި، ތައުފީޤު ދެއްވައި، ތިމަންރަސްކަލާނގެ ނިޢުމަތް ތިޔަބައިމީހުންނަށް ފުރިހަމަކޮށްދެއްވައިފީމެވެ. އަދި ތިޔަބައިމީހުންގެ ދީނަކަށް އިސްލާމްދީން އިޚްތިޔާރުކުރައްވައިފީމެވެ. މިއަދަށް ފަހު ތިމަންރަސްކަލާނގެ އެހެން އެއްވެސް ދީނެއް ޤަބޫލުފުޅު ނުކުރައްވާހުށީމެވެ. މާތް ﷲ މިކަމަށް އިޝާރާތްކުރައްވައި ވަޙީކުރައްވަނީ ﴿ وَمَن يَبْتَغِ غَيْرَ ٱلْإِسْلَـٰمِ دِينًا فَلَن يُقْبَلَ مِنْهُ وَهُوَ فِى ٱلْءَاخِرَةِ مِنَ ٱلْخَـٰسِرِينَ﴾ (އިސްލާމްދީން ފިޔަވައި އެހެން ދީނެއް އިޚްތިޔާރު ކުރި މީހާގެ ފަރާތުން މާތް ﷲ އެކަން ޤަބޫލުނުކުރައްވާނެއެވެ. އަދި ޤިޔާމަތް ދުވަހުން އޭނާ ވާހުށީ ގެއްލެނިވެގެންވާ މީހުންގެ ތެރެއިންނެވެ.) މިއާޔަތާ މެދު ޔަހޫދީން އަހަރުމެން މުސްލިމުންނަށް ޙަސަދަވެރިވެއެވެ. އެހެންވީއިރު، މުޅި ޤުރްއާނާ މެދު އެބައިމީހުން ކިހާވަރެއް ވާނެހެއްޔެވެ؟ عَنْ عُمَرَ بْنِ الْخَطَّابِ، أَنَّ رَجُلاً، مِنَ الْيَهُودِ قَالَ لَهُ يَا أَمِيرَ الْمُؤْمِنِينَ، آيَةٌ فِي كِتَابِكُمْ تَقْرَءُونَهَا لَوْ عَلَيْنَا مَعْشَرَ الْيَهُودِ نَزَلَتْ لاَتَّخَذْنَا ذَلِكَ الْيَوْمَ عِيدًا‏.‏ قَالَ أَىُّ آيَةٍ قَالَ ﴿ٱلْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِى وَرَضِيتُ لَكُمُ ٱلْإِسْلَـٰمَ دِينًا ۚ ﴾‏‏.‏ قَالَ عُمَرُ قَدْ عَرَفْنَا ذَلِكَ الْيَوْمَ وَالْمَكَانَ الَّذِي نَزَلَتْ فِيهِ عَلَى النَّبِيِّ صلى الله عليه وسلم وَهُوَ قَائِمٌ بِعَرَفَةَ يَوْمَ جُمُعَةٍ‏.‏ (صحيح البخاري، كتاب الإيمان، باب زيادة الإيمان ونقصانه) (ޢުމަރު رضي الله عنه ގެ ކިބައިން ރިވާވެގެން ވެއެވެ. ޔަހޫދީންގެ މީހަކު އެކަލޭގެފާނަށް ދެންނެވިއެވެ. ތިޔަބައިމީހުން ޤުރްއާނުގައި އާޔަތެއް ކިޔަވަމުއެވެ. އަހަރުމެން ޔަހޫދީންގެ މައްޗަށް އެ އާޔަތް ބާވައިލެއްވުނުނަމަ، އެ ދުވަސް ޢީދަކަށް (އެއާ މެދު އުފާފާޅުކޮށް، ޚާއްޞަ ގޮތެއްގައި ފާހަގަކުރާ ދުވަހަކަށް) ހެދީމުހެވެ. އެކަލޭގެފާނު ވިދާޅުވިއެވެ. އެއީ ކޮން އާޔަތެއް ހެއްޔެވެ؟ އޭނާ ދެންނެވިއެވެ. އެއީ ﴿ٱلْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِى وَرَضِيتُ لَكُمُ ٱلْإِسْلَـٰمَ دِينًا ۚ ﴾ މިއާޔަތެވެ. އެހިނދު ޢުމަރު رضي الله عنه ވިދާޅުވެއެވެ. "އަހަރުމެންނަށް އެ ދުވަހާ އެ އާޔަތް ބާވައިލެއްވުނު ތަން އެނގެއެވެ. އެދުވަހު ރަސޫލުﷲﷺއަށް އެ އާޔަތް ބާވައިލެއްވީ އެކަލޭގެފާނު ޢަރަފާތުގައި ހުންނަވަނިކޮށެވެ. ހުކުރު ދުވަހެއްގައެވެ." (ޞަޙީޙުލް ބުޚާރީ، ޙަދީޘު: 45) މާނައީ އެއީ މުސްލިމުންނަށް ޢީދެއްގެ މައްޗަށް އައި ޢީދެކެވެ. ދެން ޙަރާމްތަކެތީގެ ވާހަކަ ފުރިހަމަކުރައްވަމުން މާތް ﷲ ވަޙީކުރައްވަނީ ﴿فَمَنِ ٱضْطُرَّ فِى مَخْمَصَةٍ غَيْرَ مُتَجَانِفٍ لِّإِثْمٍ ۙ فَإِنَّ ٱللَّهَ غَفُورٌ رَّحِيمٌ﴾ބަނޑުހައިހޫނުކަން ބޮޑުވެގެންގޮސް އަމިއްލަ ފުރާނައަށް ނުރައްކާވެދާނެ ކަމުގެ ބިރު ހީވެއްޖެ ޙާލަތެއްގައި، ކާނެ އެހެން އެއްޗެއް ނުލިބިގެން، މީރުވެގެން ކާހިތުން ކެއުމުގެ ގަސްތެއް ނެތި، ހުއްދަ ދެއްވާފައިވާ މިންވަރު ފަހަނައަޅައި ނުގޮސް، އެއިން ބާވަތަކުން ކެއި މީހާއަށް މާތް ﷲ އަދަބެއް ނުދެއްވާނެއެވެ. އެއީ، ޒަރޫރީ ޙާލަތުގައި ކޮންމެހެން ކުރަންޖެހިގެން ކުރިކަމަކަށް ވާތީއެވެ. މަނާކުރެވިފައިވާ ކަންކަން ޒަރޫރީ ހާލަތުގައި ހުއްދަވެއެވެ.'],["އެއުރެންނަށް حلال ކުރެއްވީ، ކޮން އެއްޗެއްތޯ ކަލޭގެފާނާ އެއުރެން سؤال ކުރެތެވެ. ކަލޭގެފާނު ވިދާޅުވާށެވެ! ރަނގަޅު ތަކެތި ތިޔަބައިމީހުންނަށް حلال ކުރެއްވިއެވެ. އަދި ޝިކާރަކުރާ ޖަނަވާރާއި، ދޫނީގެ ތެރެއިން ޝިކާރަކުރުމަށް އެ ތަކެއްޗަށް ތިޔަބައިމީހުން އުނގަންނައިދޭ حال، ތިޔަބައިމީހުން އުނގަންނައިދިން ޖަނަވާރާއި، ދޫނީގެ ޝިކާރަ حلال ކުރެއްވިއެވެ. اللَّه ތިޔަބައިމީހުންނަށް އުނގަންނައި ދެއްވި ކަންތަކުގެ ތެރެއިން އެ ތަކެއްޗަށް، ތިޔަބައިމީހުން އުނގަންނައިދެމުއެވެ. ފަހެ، އެތަކެތި ތިޔަބައިމީހުންނަށް ހިފައިގެން ގެނެސްދޭ ތަކެތީގެ ތެރެއިިން ތިޔަބައިމީހުން ކާށެވެ! އަދި އެ ޝިކާރައިގެ މައްޗަށް اللَّه ގެ اسم ފުޅު ތިޔަބައިމީހުން ކިޔާށެވެ! އަދި ތިޔަބައިމީހުން اللَّه އަށް تقوى ވެރިވާށެވެ! ހަމަކަށަވަރުން، اللَّه އީ، حساب ބެއްލެވުން އަވަސްވެވޮޑިގެންވާ ރަސްކަލާނގެއެވެ. (4)",'އޭ މުޙައްމަދު ﷺއެވެ. ކާބޯތަކެތީގެ ތެރެއިން އެބައިމީހުންނަށް ހުއްދަކުރެވުނީ ކޮން އެއްޗެއްތޯ ކަލޭގެފާނުގެ އަޞްޙާބުން ކަލޭގެފާނާ ސުވާލުކުރެއެވެ. ފަހެ، ކަލޭގެފާނު އެބައިމީހުންނަށް ވިދާޅުވާށެވެ. ގޯސްކަމެއް އަދި ގެއްލުމެއް ނެތް، ފައިދާއާއި މަންފާ ހުރި ރަނގަޅު ކޮންމެ އެއްޗެއް މާތް ﷲ ތިޔަބައިމީހުންނަށް ހުއްދަކުރެއްވިއެވެ. އަދި އިންސާނީ ނަފްސު އެއަށް ފަކުރުގަންނަ، އޫރާއި، ކުއްތާއާއި މީދާ ފަދަ ހަޑި މުޑުދާރު ކޮންމެ އެއްޗެއް ތިޔަބައިމީހުންގެ މައްޗަށް ޙަރާމްކުރެއްވިއެވެ. އެންމެ ފަހުގެ ރަސޫލާ މުޙައްމަދު ﷺ ގެ ރަސޫލުކަމުގެ ވާހަކަ ބަޔާންކުރައްވަމުން އެކަލާނގެ ވަޙީކުރެއްވި ފަދައިންނެވެ. ﴿يُحِلُّ لَهُمُ ٱلطَّيِّبَـٰتِ وَيُحَرِّمُ عَلَيْهِمُ ٱلْخَبَـٰٓئِثَ﴾ (ރަނގަޅު ތަކެތި އެބައިމީހުންނަށް ޙަލާލު ކުރައްވައެވެ. އަދި ނުބައިވެގެންވާ ތަކެތި އެބައިމީހުންނަށް ޙަރާމްކުރައްވައެވެ.) އަދި ޝިކާރަކުރުމަށް ތިޔަބައިމީހުން ދަސްކޮށްދީފައިވާ ޝިކާރަކުރާ ކުއްތާއާއި ބާޒު ފަދަ ޖަނަވާރާއި ދޫނި ހިފާ ތަކެތި ތިޔަބައިމީހުންނަށް ހުއްދަކުރެއްވިއެވެ. އެ ތަކެއްޗަކީ އެއަށް ޝިކާރަކުރަން ދަސްކޮށްދިނުމުން އެ ޝިކާރަ ކުރާ ޖަނަވާރު ޒަޚަމްކޮށްފައި ނުކައި ދޫކޮށްލާ ތަކެއްޗެވެ. އަދި އެފަދަ ތަކެތި ކުރާ ޝިކާރަ ހުއްދަވާނީ އޭތި ހިފާފައި އެއިން ނުކާނަމައެވެ. އެހެންކަމުން މާތް ﷲ ވަޙީކުރައްވަނީ ތިޔަބައިމީހުން ކުއްތާއަށް ތަކެތި ޝިކާރަކުރާނެ ގޮތް ދަސްކޮށްދެމުއެވެ. معلِّم (ލާމުގައި އިބިފިލި) އަކީ ކުއްތާ އަށް ދަސްކޮށްދޭ މީހާއެވެ. އަދި ޝިކާރަކުރަން އެއަށް ފޯރިދޭ މީހާއެވެ. މިގޮތަށް ބޭނުންކުރައްވާފައި މިވަނީ އެފަދަ ކަންކަން އެންމެ ގިނައިން ދަސްކޮށްދެވޭ ޖަނަވާރަކީ ކުއްތާ ކަމުގައި ވާތީއެވެ. މުއުމިނުންނޭވެ. ފަހެ ތިޔަބައިމީހުންގެ ޝިކާރަކުރާ ޖަނަވާރާއި ދޫނި ތިޔަބައިމީހުންނަށްޓަކައި ހިފައިގެން ގެންނަ ތަކެތި ތިޔަބައިމީހުން ކާށެވެ. އަދި އެފަދަ ޖަނަވާރާއި ދޫނި ހިފާ ތަކެތި ޙަލާލު ތަކެތި ކަމުގައި ހެދުމަށްޓަކައި، ތިޔަބައިމީހުން ކަތިލާއިރު ﷲ ގެ އިސްމުފުޅު ކިޔާ ފަދައިން އެކަލާނގެ އިސްމުފުޅު ކިޔާފައި އެތަކެތި ޝިކާރައަށް ފޮނުވާށެވެ. ޖަނާވާރަކަށް ނުވަތަ ދޫންޏަކަށް މިގޮތަށް ޝިކާރަކުރަން ދަސްވެފައިވާ ކަމުގެ ހެއްކަކީ ޝިކާރަކުރެވޭ އެއްޗަކާއި ދިމާއަށް ފޮނުވުމުން ދިއުމާއި، ހުއްޓާލަން އެންގުމުން ހުއްޓުމާއި، ޝިކާރަކުރެވޭ ޖަނަވާރު ނުކެއުމެވެ. މިތިން ޝަރުޠު ފުރިހަމަ ޖަނަވާރެއް ޝިކާރަކުރަން ފޮނުވުމުގެ ހަތަރުވަނަ ޝަރުޠަކީ ﷲގެ އިސްފުޅު ކިޔާފައި ފޮނުވުމެވެ. މި ހަތަރު ޝަރުޠު ހަމަވާ ގޮތަށް ޝިކާރަކުރެވޭ ޖަނަވާރު ކެއުން ހުއްދަވާނެއެވެ. އަންނަނިވި ޙަދީޘުގައި ވާފަދައިންނެވެ. عَنْ عَدِيِّ بْنِ حَاتِمٍ، قَالَ سَأَلْتُ النَّبِيَّ صلى الله عليه وسلم فَقَالَ ‏"‏ إِذَا أَرْسَلْتَ كَلْبَكَ الْمُعَلَّمَ فَقَتَلَ فَكُلْ، وَإِذَا أَكَلَ فَلاَ تَأْكُلْ، فَإِنَّمَا أَمْسَكَهُ عَلَى نَفْسِهِ ‏"‏‏. (صحيح البخاري، كتاب الوضوء، باب إِذَا شَرِبَ الْكَلْبُ فِي إِنَاءِ أَحَدِكُمْ فَلْيَغْسِلْهُ سَبْعًا) (ޢަދިއްޔު ބްނު ޙާތިމްގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ތިމަންކަލޭގެފާނު ﷲގެ ރަސޫލާ ﷺއަށް ސުވާލު ދެންނެވީމެވެ. އެ ހިނދު އިތުރު އެކަލޭގެފާނު ވިދާޅުވިއެވެ. "ތިބާ ޝިކާރަކުރަން ދަސްކޮށްދީފައިވާ ކުއްތާ ޝިކާރައަށް ފޮނުވުމުން އޭތި، ޝިކާރަކުރި ޖަނަވާރު މަރައިފިއްޔާ ތިބާ އެ ކާށެވެ. އެހެނަސް، އޭތި އެ ޖަނަވާރުން ކައިފިއްޔާ ތިބާ ނުކާށެވެ. އެހެނީ، އޭރުން އޭތި ޝިކާރަ އެކުރީ އޭތީގެ އަމިއްލަ ބޭނުމަށެވެ." (ޞަޙީޙުލް ބުޚާރީ، ޙަދީޘު: 175) އަދި ތިޔަބައިމީހުންގެ މައްޗަށް މާތް ﷲ ޙަރާމްކުރައްވާފައިވާ ތަކެއްޗާމެދު މާތް ﷲއަށް ބިރުވެތިވާށެވެ. އެހެނީ މާތް ﷲގެ ޙިސާބުބެއްލެވުން އަވަސްވެފައި، އެކަލާނގެ އަށް އުރެދޭ މީހާއަށް ދެއްވާ ޢަޛާބުގެ ވޭން ގަދަވެގެން ވެއެވެ. މި އާޔަތުގައި އައިސްފައި މިވަނީ އިންޒާރުގެ ބަސްފުޅެކެވެ.'],["މިއަދު ތިޔަބައިމީހުންނަށް ރަނގަޅު ތަކެތި حلال ކުރައްވައިފިއެވެ. އަދި ފޮތް ލިބުނު މީހުންގެ ކާނާވެސް ތިޔަބައިމީހުންނަށް حلال ވެގެންވެއެވެ. އަދި ތިޔަބައިމީހުންގެ ކާނާ އެއުރެންނަށް حلال ވެގެންވެއެވެ. عفة ތެރިި مؤمن އަންހެނުންނާއި، ތިޔަބައިމީހުންގެ ކުރިން ފޮތް ލިބުނު މީހުންގެ ތެރެއިން މިނިވަން އަންހެނުން ތިޔަބައިމީހުންނަށް حلال ވެގެންވެއެވެ. އެކަނބަލުންގެ ރަން ތިޔަބައިމީހުން އެކަނބަލުންނަށް ދީފިނަމައެވެ. ކާވެނީގެ عفة ތެރިކަން ހޯދާބަޔެއްގެ ގޮތުގައެވެ. ޒިނޭކުރާ ބަޔެއްގެ ގޮތުގައެއް ނޫނެވެ. ސިއްރުން ޒިނޭކުރާ އެކުވެރި އަންހެނުން ގެންގުޅޭ ބަޔެއްގެ ގޮތުގައެއްވެސް ނޫނެވެ. އަދި إيمان ކަމަށް كافر ވާމީހާ (އެބަހީ: إسلام دين ގެ حكم ތަކަށް ދެކޮޅު ހަދާމީހާ ދަންނާށެވެ!) ފަހެ، ހަމަކަށަވަރުން، އެމީހާގެ عمل باطل ވެގެންވެއެވެ. އަދި އޭނާވަނީ آخرة ގައި ގެއްލެނިވެގެންވާ މީހުންގެ ތެރެއިންނެވެ. (5)","ޙަލާލު ގޮތުގައި ހޯދާފައިވާ އާމްދަނީން ލިބޭ މީރު ކާނާ މިއަދު ތިޔަބައިމީހުންނަށް ޙަލާލުކުރައްވައިފިއެވެ. އަދި އަހުލުކިތާބީންކަމުގައިވާ ޔަހޫދީންނާއި ނަޞާރާއިން ކަތިލާތަކެތި ތިޔަބައިމީހުންނަށް ޙަލާލުވެގެން ވެއެވެ. އަދި ތިޔަބައިމީހުން ކަތިލާ ތަކެތި އެބައިމީހުންނަށް ޙަލާލުވެގެން ވެއެވެ. އެހެންކަމުން ތިޔަބައިމީހުން ކަތިލާ ތަކެތިން އެބައިމީހުންނަށް ކާންދީ، އެތަކެތި އެބައިމީހުންނަށް ވިއްކައި، އެބައިމީހުން ކަތިލާފައިވާ ތަކެތި ތިޔަބައިމީހުން ގަނެ އެއިން ކެއުމީ އެންމެ ރަނގަޅު ކަމެކެވެ. އެހެނީ، އެބަމީހުން ޢީސާ عليه السلام އަށާއި ޢުޒައިރު عليه السلام އަށް އަޅުކަންކުރާތީ އެބައިމީހުންގެ އީމާންކަން ޞައްޙަ ނުވިޔަސް ޖުމްލަ ގޮތެއްގައި އެބައިމީހުން ﷲއަށް އީމާންވެއެވެ. އަދި އޭ މުއުމިނުންނޭވެ! ޢިއްފަތްތެރި މިނިވަން މުއުމިން އަންހެނުންނާއި، އަހުލުކިތާބީން ކަމުގައިވާ ޔަހޫދީންނާއި، ނަޞާރާއިންގެ ތެރެއިން ޢިއްފަތްތެރި އަންހެނުންނާއި ކައިވެނިކުރުން ތިޔަބައިމީހުންނަށް ހުއްދަވެގެން ވެއެވެ. އެބައިމީހުންގެ މައްޗަށް ތިޔަބައިމީހުންގެ ބާރުވެރިކަން އޮވެ، އެބައިމީހުންގެ ހުރިހައި ކަމެއް ބަލަހައްޓާ ބަޔަކީ ތިޔަބައިމީހުން ކަމުގައި ވަނީނަމައެވެ. އަދި ތިޔަބައިމީހުން އެބައިމީހުންނަށް ދޭންޖެހޭ ކައިވެނީގެ ރަން ހިތުންރުހުމުން ދޭނަމައެވެ. އެހެނަސް، އަންހެނުންނަށް ބާރު އޮންނަނަމަ، އަދި ޔޫރަޕާއި އެމެރިކާގައި މިހާރު އޮންނަ ވަޟުޢީ ނިޒާމުގައި ވާގޮތަށް އަންހެނުންނަށް ދަރީންގެ ޙައްޤު ލިބޭނަމަ، ޔަހޫދީ ނުވަތަ ނަޞްރާނީ އަންހެނުންނާއި ކައިވެނިކުރުން ޙަރާމްވާނެއެވެ. ކައިވެނީގެ ޢިއްފަތްތެރިކަން ހޯދާ ބައެއްގެ ގޮތުގައެވެ. ފާޅުގައި ޒިނޭ ކުރާ ބައެއްގެ ގޮތުގައެއް ނޫނެވެ. އަދި ސިއްރުގައި ޒިނޭކޮށް ފާޙިޝް ޢަމަލުހިންގަން އަންހެން ލޯބިވެރިން ގެންގުޅޭ ބައެއްގެ ގޮތުގައެއްވެސް ނޫނެވެ. އީމާންކަމަށް ކަނޑައެޅިފައިވާ އުޞޫލުތަކަށް އިންކާރުކޮށް، އިސްލާމްދީނުން ބޭރުވެ މުރުތައްދުވާ މީހާ، ފަހެ އޭނާ ކުރި ހުރިހާ ހެޔޮ ޢަމަލު ބާޠިލުވެގެން ވެއެވެ. އަދި އޭނާ ވާހުށީ އާޚިރަތުގެ ބާއްޖަވެރިކަން ގެއްލިގެން ދިޔަ އަބާއްޖަވެރިންގެ ތެރެއިންނެވެ."],["އޭ إيمان ވެއްޖެ މީސްތަކުންނޭވެ! ތިޔަބައިމީހުން ނަމާދަށް ތެދުވެއްޖެނަމަ، (އެބަހީ: ނަމާދުކުރާން قصد ކޮށްފިނަމަ) ފަހެ، ތިޔަބައިމީހުންގެ މޫނުތަކާއި، ތިޔަބައިމީހުންގެ އަތްތައް، އުޅަނބޮށިތަކާ ހަމަޔަށް ދޮންނާށެވެ! އަދި ތިޔަބައިމީހުންގެ ބޯތަކުގައި (ފެން) ފުހޭށެވެ! އަދި ތިޔަބައިމީހުންގެ ފައިތައް ދެތަނބިކަށްޓާހަމަޔަށް ދޮންނާށެވެ! އަދި ޖުނުބުވެރިން ކަމުގައި ތިޔަބައިމީހުން ވެއްޖެނަމަ، ފަހެ، ތިޔަބައިމީހުން طاهر ވެގަންނާށެވެ! އަދި ތިޔަބައިމީހުންނީ ބަލިމީހުން ކަމުގައި ވެއްޖެނަމަ، ނުވަތަ ދަތުރެއްގެ މަތީގައި ވެއްޖެނަމަ، ނުވަތަ ތިޔަބައިމީހުންކުރެ މީހަކު ހަނޑަހުން އަތުވެއްޖެނަމަ، ނުވަތަ އަންހެނުންގައި ބީހިއްޖެނަމަ، ދެން، ފެން ނުލިބިއްޖިއްޔާ طاهر ވެލީން ތިޔަބައިމީހުން تيمّم ކުރާށެވެ! ފަހެ، ތިޔަބައިމީހުންގެ މޫނުތަކާއި، އަތްތަކުގައި އެ ވެލީން ފުހޭށެވެ! ތިޔަބައިމީހުންގެ މައްޗަށް ދަތިކަމެއް ލެއްވުމަކަށް اللَّه އިރާދައެއް ނުކުރައްވަތެވެ. އެހެނެއްކަމަކު އެކަލާނގެ އިރާދަކުރައްވަނީ ތިޔަބައިމީހުން طاهر ކުރެއްވުމަށާއި، ތިޔަބައިމީހުންގެ މައްޗަށް އެކަލާނގެ نعمة ފުރިހަމަ ކުރެއްވުމަށެވެ. (އެއީ) ތިޔަބައިމީހުން شكر ކުޅައުމަށްޓަކައެވެ. (6)",'މިއާޔަތުގައި ބަޔާންކުރައްވަނީ ވުޟޫގެ ފަރުޟުތަކެވެ. ތިޔަބައިމީހުން މުނާޖާ ދެންނެވުމަށް މާތް ﷲ ގެ ޙަޟްރަތުގައި ހުއްޓި ނަމާދުކުރަން ބޭނުންނަމަ، ތިޔަބައިމީހުންގެ މޫނުތަކާއި، އަތްތައް އުޅަނބޮށިތަކާ ހަމައަށް ޠާހިރު ފެނުން ދޮންނާށެވެ. އަދި ތިޔަބައިމީހުންގެ ބޯތަކުގައިފެން ފުހޭށެވެ. އަދި ތިޔަބައިމީހުންގެ ފައިތައް ދެ ތަނބިކަށްޓާ ހަމައަށް ދޮންނާށެވެ. މާތް ﷲގެ ވަޙީބަސްފުޅު ﴿إِلَى الْكَعْبَيْنِ﴾ ގެންނަވާފައި މިވަނީ ދެ ތަނބިކަށްޓާ އެކު ފައި ދޮންނަން ޖެހޭ ކަމާއި، ފެން ފުހެގެން ކަމުނުދާކަން ހާމަކުރެއްވުމަށެވެ. އެހެނީ، ފެން ފުހޭ ތަންތަނުގައި ފުހެން ޖެހޭ ހިސާބު ކަނޑައަޅުއްވާފައި ނުވެއެވެ. ފައިތިލަ ދޮވުމުގެ ބަދަލުގައި، ފައިތިލައިގައި ޖެހެނީ ފެން ފުހޭން ކަމަށް ބައެއް ޝީޢާއިން ކުރާ ދަޢުވާއަކީ ބޮޑުވެގެންވާ ކުށެކެވެ. އެހެނީ އާޔަތުގައި ﴿وَأَرْجُلَكُمْ﴾ އައިސްފައިވަނީ އަބަފިލި ޖެހިގެނެވެ. އެހެންކަމުން އެ ކަލިމަ ގުޅެނީ ﴿أَيْدِيَكُمْ﴾ އާއެވެ. އެހެންނެއް ނޫނެވެ. އިބިފިލި ޖެހިގެން އައިނަމަ ފަޔަށް ވެސް އަންނާނީ ބޮލުގެ ޙުކުމެވެ. އޭރުން ކިޔޭނީ وأَرْجُلِكُم (ލާމުގައި އިބިފިލި ޖަހައިގެން) އެވެ. ވުޟޫގައި ފަޔާއި ބޮލުގެ ޙުކުމް އެއްގޮތްކުރުމުގެ ކުށުން މާތް ﷲ އަޅަމެން ރައްކާތެރި ކުރައްވާށިއެވެ! ފަޔާއި ބޮލުގެ ޙުކުމް އެއްގޮތް ކުރާ މީހުންނަކީ މާތް ﷲގެ ކަލާމްފުޅު ނުއެނގޭ، ޚަލްޤުތަކުންގެ ސާހިބާ ﷺ ގެ ހިދާޔަތު ނުދަންނަ ނަޢަމް ސޫފިތަކެއް ފަދަ ބައެކެވެ. عَنْ أَبِي هُرَيْرَةَ، أَنَّ النَّبِيَّ صلى الله عليه وسلم رَأَى رَجُلاً لَمْ يَغْسِلْ عَقِبَيْهِ فَقَالَ ‏ "‏وَيْلٌ لِلأَعْقَابِ مِنَ النَّار"‏.‏ (صحيح مسلم، كتاب الطهارة، باب وُجُوبِ غَسْلِ الرِّجْلَيْنِ بِكَمَالِهِمَا) (އަބޫހުރައިރާ رضي الله عنه ގެ އަރިހުން ރިވާވެގެން ވެއެވެ. ފުންނާބު (ތަނބިކަށްޓާ ހަމައަށް) ނުދޮވެ ހުރި މީހަކު ފެނިވަޑައިގެން ނަބިއްޔާ ﷺ ޙަދީޘުކުރެއްވިއެވެ. "އެ ފުންނާބުތަކަށް ނަރަކައިގައި ހަލާކު ހުށްޓެވެ.") (ޞަޙީޙު މުސްލިމް، ޙަދީޘު: 242) އަދި ތިޔަބައިމީހުން ޖުނުބުވެރި ޙާލަތުގައި ވާނަމަ މުޅި ހަށިގަނޑު ދޮވެ، ހިނައި ޠާހިރުވާށެވެ. އަދި ތިޔަބައިމީހުން ފެން ޖެހުމުން ގެއްލުންވާ ފަދަ ބައްޔެއްގައިވާނަމަ، ނުވަތަ ދަތުރު މަތީގައި ތިޔަބައިމީހުންނަށް ފެން ނުލިބުނުނަމަ، ނުވަތަ ތިޔަބައިމީހުން ޤަޟާޙާޖަތް ކުރުމަށް ފަހު، ނުވަތަ ތިޔަބައިމީހުން އަނބިންނާ އެއްދާންކުރުމަށް ފަހު ފެން ނުލިބުނުނަމަ، ފަހެ ޠާހިރު ވެލިން ތަޔައްމަމުކޮށް ޠާހިރުވާށެވެ. އަދި ކުޑަ ޙަދަޘުންނާއި، ބޮޑު ޙަދަޘުން ޠާހިރުވުމަށް، ވުޟޫކުރުމާއި، ހިނައިގަތުމުގެ ބަދަލުގައި އެ ވެލިން ތިޔަބައިމީހުންގެ މޫނުތަކާއި އަތްތިލަތަކުގައި ފުހޭށެވެ. މާތް ﷲ ތިޔަބައިމީހުންނަށް ދީނުގައި ޝަރުޢުކުރައްވާ ކަންކަމުގައި އެކަލާނގެ އިރާދަކުރައްވަނީ ތިޔަބައިމީހުންނަށް ދަތިކުރުމަކަށް ނޫނެވެ. އަދި ކިއެއްތަ! އެކަލާނގެ އިރާދަކުރައްވަނީ ތިޔަބައިމީހުންގެ ފާފަ ފުއްސެވުމަށެވެ. އަދި ތަޔައްމަމުގެ ލުއި ދެއްވައި ތިޔަބައިމީހުންގެ މައްޗަށް އެކަލާނގެ ނިޢުމަތް ފުރިހަމަކުރެއްވުމަށެވެ. އެއީ ތިޔަބައިމީހުންގެ ވެރިރަސްކަލާނގެ މަތިވެރި ނިޢުމަތްތަކަށް ތިޔަބައިމީހުން ޝުކުރުކުރުމަށެވެ. ތަޔައްމަމުގެ އާޔަތް ބާވައިލައްވާފައި މިވަނީ މާތް ﷲ ގެ ޙަޟްރަތުން އެކަލާނގެ އަޅުތަކުންނަށް ދެއްވި ރަޙްމަތެއްގެ ގޮތުގައެވެ. އެހެނީ، އިންސާނާ ބަލިވެދާނެއެވެ. ނުވަތަ ފެން ޖެހުމުން ގެއްލުންވާ ފަދަ ޒަޚަމެއް އޭނާގެ ހަށިގަނޑުގައި ހުރެދާނެއެވެ. ނުވަތަ ދަތުރުމަތީގައި އުޅެނިކޮށް ފެން ނުލިބިދާނެއެވެ. މިފަދަ ޙާލަތެއްގައި އޭނާއަށް ވުޟޫގެ ބަދަލުގައި، ނުވަތަ ބޮޑު ޙަދަޘުން ޙަދަޘްވެރިވެފައި ހުރިނަމަ، ހިނައިގަތުމުގެ ބަދަލުގައި، ތަޔައްމަމު ކުރެވިދާނެއެވެ. މިއީ ޢާއިޝާ رضي الله عنها ރަސޫލުﷲ ﷺ އާއެކު ދަތުރެއްގައި އުޅުއްވަނިކޮށް އެކަމަނާގެ ހާރުކޮޅެއް ގެއްލުނު ހާދިސާގެ ތެރޭގައި ބާވައިލެއްވި އާޔަތެކެވެ. عَنْ عَائِشَةَ ـ رضى الله عنها ـ أَنَّهَا قَالَتْ خَرَجْنَا مَعَ رَسُولِ اللَّهِ صلى الله عليه وسلم فِي بَعْضِ أَسْفَارِهِ، حَتَّى إِذَا كُنَّا بِالْبَيْدَاءِ أَوْ بِذَاتِ الْجَيْشِ انْقَطَعَ عِقْدٌ لِي، فَأَقَامَ رَسُولُ اللَّهِ صلى الله عليه وسلم عَلَى الْتِمَاسِهِ، وَأَقَامَ النَّاسُ مَعَهُ، وَلَيْسُوا عَلَى مَاءٍ وَلَيْسَ مَعَهُمْ مَاءٌ، فَأَتَى النَّاسُ أَبَا بَكْرٍ، فَقَالُوا أَلاَ تَرَى مَا صَنَعَتْ عَائِشَةُ أَقَامَتْ بِرَسُولِ اللَّهِ صلى الله عليه وسلم وَبِالنَّاسِ مَعَهُ، وَلَيْسُوا عَلَى مَاءٍ وَلَيْسَ مَعَهُمْ مَاءٌ، فَجَاءَ أَبُو بَكْرٍ وَرَسُولُ اللَّهِ صلى الله عليه وسلم وَاضِعٌ رَأْسَهُ عَلَى فَخِذِي قَدْ نَامَ، فَقَالَ حَبَسْتِ رَسُولَ اللَّهِ صلى الله عليه وسلم وَالنَّاسَ، وَلَيْسُوا عَلَى مَاءٍ وَلَيْسَ مَعَهُمْ مَاءٌ قَالَتْ فَعَاتَبَنِي، وَقَالَ مَا شَاءَ اللَّهُ أَنْ يَقُولَ، وَجَعَلَ يَطْعُنُنِي بِيَدِهِ فِي خَاصِرَتِي، فَلاَ يَمْنَعُنِي مِنَ التَّحَرُّكِ إِلاَّ مَكَانُ رَسُولِ اللَّهِ صلى الله عليه وسلم عَلَى فَخِذِي، فَنَامَ رَسُولُ اللَّهِ صلى الله عليه وسلم حَتَّى أَصْبَحَ عَلَى غَيْرِ مَاءٍ فَأَنْزَلَ اللَّهُ آيَةَ التَّيَمُّمِ، فَتَيَمَّمُوا، فَقَالَ أُسَيْدُ بْنُ الْحُضَيْرِ مَا هِيَ بِأَوَّلِ بَرَكَتِكُمْ يَا آلَ أَبِي بَكْرٍ‏.‏ فَقَالَتْ عَائِشَةُ فَبَعَثْنَا الْبَعِيرَ الَّذِي كُنْتُ عَلَيْهِ فَوَجَدْنَا الْعِقْدَ تَحْتَهُ‏. (صحيح البخاري، كتاب التيمم، باب (1)) (ނަބިއްޔާ ﷺ ގެ އަނބިކަނބަލުން ޢާއިޝާ رضى الله عنها ގެ އަރިހުން ރިވާވެގެން ވެއެވެ. ”ރަސޫލުﷲ ﷺ ކުރެއްވި ދަތުރެއްގައި އަހަރުމެން އެކަލޭގެފާނާއެކު ވީމެވެ. ދެން އަހަރުމެން އަލްބައިދާ ނުވަތަ ޛާތުލްޖައިޝްގައި ތިއްބާ އަހުރެންގެ ހާރުކޮޅު ކަނޑައިގެން ހިނގައްޖެއެވެ. ދެން އެ ހާރުކޮޅު ހޯއްދަވަން ރަސޫލުﷲ ﷺ އެ ތަނުގައި މަޑުކުރެއްވިއެވެ. އަދި މީސްތަކުންވެސް އެކަލޭގެފާނާއެކު މަޑުކުރިއެވެ. އޭރު މީސްތަކުން ތިބީ ފެން ހުރި ތަނެއްގައެއް ނޫނެވެ. އަދި އެމީހުންގެ އަތުގައިވެސް ފެނެއް ނެތެވެ. ދެން މީސްތަކުން އަބޫބަކްރު އައްޞިއްދީޤު رضي الله عنه ގެ އަރިހަށް އައިސް ދެންނެވިއެވެ. ޢާއިޝާ رضي الله عنها މިކުރެއްވި ކަމެއް ކަލޭގެފާނު ބައްލަވާށެވެ. މީސްތަކުން ފެން ހުރި ތަނެއްގައި ނެތީސް އަދި އެމީހުންގެ އަތުގައިވެސް ފެން ނެތީސް، ރަސޫލުﷲ ﷺ އާއި މީސްތަކުންނާއެކު އެކަމަނާ މަޑުކުރެއްވީއެވެ. ދެން އަހުރެންގެ ފައިންޕުޅުގެ ފަލަމަސްގަނޑު މަތީގައި އިސްތަށިފުޅު އަޅުއްވައިގެން އަވަހާރަފުޅު ލައްޕަވަން ރަސޫލުﷲﷺއޮންނަވަނިކޮށް ވަޑައިގެން އަބޫބަކްރު رضي الله عنه ވިދާޅުވިއެވެ. މީސްތަކުން ފެން ހުރި ތަނެއްގައި ނެތީސް އަދި އެމީހުންގެ އަތުގައިވެސް ފެން ނެތީސް، ކަމަނާ ރަސޫލުﷲ ﷺއާއި މީސްތަކުން ހިފަހައްޓަވައިފީމުއެވެ. ޢާއިޝާ رضي الله عنها ވިދާޅުވިއެވެ. ފަހެ، އެކަލޭގެފާނު (އަބޫބަކްރު) އަހުރެންނަށް ބަސްފުޅު ވިދާޅުވީ ހިތްޕުޅު ހަމަނުޖެހި ހުންނަވައިގެންނެވެ. އެކަލޭގެފާނު އަހުރެންނަށް ވިދާޅުވާން ﷲ އިރާދަކުރެއްވިހާ އެއްޗެއް އެކަލޭފާނު އަހުރެންނަށް ވިދާޅުވިއެވެ. އަދި އަހުރެންގެ އުނަގަނޑުގައި އެކަލޭގެފާނުގެ އަތްޕުޅުން ޖައްސަވަން ފެށްޓެވިއެވެ. އަހުރެންނަށް ހަރަކާތެއް ނުކުރެވުނީ ރަސޫލުﷲﷺއަހުރެންގެ ފައިންޕުޅުގެ ފަލަމަސްގަނޑު މަތީގައި އިސްތަށިފުޅު އަޅުއްވައިގެން އޮންނެވުމުންނެވެ. ދެން، ފަތިސްވުމުން ރަސޫލުﷲ ﷺ ތެދުވެވަޑައިގެންނެވި އިރު ފެން ނެތެވެ. ދެން މާތް ﷲ ތަޔައްމަމުގެ އާޔަތް ބާވައިލެއްވިއެވެ. ދެން މީސްތަކުން ތަޔައްމަމުކޮށްފިއެވެ. އެހިނދު އުސައިދު ބްނު ޚުޟައިރު ވިދާޅުވިއެވެ. އޭ އަބޫބަކްރު رضي الله عنه ގެ ޢާއިލާގެ ބޭފުޅުންނޭވެ. މިއީ ތިޔަ ބޭފުޅުންގެ ފުރަތަމަ ބަރަކާތެއް ނޫނެވެ. އެކަމަނާ ވިދާޅުވިއެވެ. ދެން އަހަރުމެން އަހުރެން އިންނެވި ޖަމަލު ތެދުކުރިއިރު އަހަރުމެންނަށް އެ ހާރުކޮޅު ފެނުނީ އޭގެ ދަށުންނެވެ. (ޞަޙީޙުލް ބުޚާރީ، ޙަދީޘު: 334) މާތް ﷲގެ ހަޟްރަތުން އެކަލާނގެ ޚަލްޤުތަކުންނަށް ރަޙްމަތެއްގެ ގޮތުގައި ތަޔައްމަމު އެއީ ޤިޔާމަތާއި ހަމައަށް ޝަރުޢުކުރެވިފައިވާ ޙުކުމެއްގެ ގޮތުގައި އޮތީއެވެ.'],["ތިމަންމެން އަހައި ކިޔަމަންވެއްޖައީމުއޭ ތިޔަބައިމީހުން ބުނިހިނދު، ތިޔަބައިމީހުންނަށް اللَّه ދެއްވާފައިވާ نعمة އާއި، ތިޔަބައިމީހުންގެ ކިބައިން އެކަލާނގެ ހިއްޕަވާފައިވާ عهد ކަށަވަރު ތިޔަބައިމީހުން ހަނދުމަކުރާށެވެ! އަދި ތިޔަބައިމީހުން اللَّه އަށް تقوى ވެރިވާށެވެ! ހަމަކަށަވަރުން، اللَّه އީ، ހިތްތަކުގައިވާހާ ކަމެއް މޮޅަށް ދެނެވޮޑިގެންވާ ރަސްކަލާނގެއެވެ. (7)","އޭ މުއުމިނުންނޭވެ. މާތް ﷲ ތިޔަބައިމީހުންނަށް ދެއްވި އިސްލާމްދީނުގެ ނިޢުމަތް ހަނދުމަކުރާށެވެ. އަދި ތިޔަބައިމީހުން ބައިޢަތުއްރިޟްވާން ގައި އުނދަގުލާއި، ފަސޭހައިގައި ރަސޫލުﷲ ﷺއާއިއެކުގައި ވުމަށް ކަށަވަރުވެގެންވާ ޢަހުދަކުން އެކަލޭގެފާނަށް ޢަހުދުކޮށް، އަހަރުމެން އަޑުއަހައި ކިޔަމަންވެއްޖައީމޭ ބުނި ހިނދު ދެއްވި ނިޢުމަތް ހަނދުމަކުރާށެވެ. ތިޔަބައިމީހުންގެ ޢަހުދު އުވާލުމުގައި މާތް ﷲއަށް ބިރުވެތިވާށެވެ. ފަހެ، އެކަލާނގެ ތިޔަބައިމީހުންގެ ނަފުސުތަކުގެ ސިއްރުތައް ދެނެވޮޑިގެން، ތިޔަބައިމީހުންނަށް ޖަޒާދެއްވާނެއެވެ."],["އޭ إيمان ވެއްޖެ މީސްތަކުންނޭވެ! ތިޔަބައިމީހުން اللَّه އަށްޓަކައި އެކަލާނގެ حق ތައް ފުރިހަމަޔަށް قائم ކުރާ، އަދި عدل އަށް ހެކިދޭ ބަޔަކު ކަމުގައިވާށެވެ! އަދި ބަޔަކުމީހުންދެކެ ތިޔަބައިމީހުންގައި އުފެދިފައިވާ ރުޅިވެރިކަމެއް އެއީ، ތިޔަބައިމީހުން عدل ވެރި ނުވުމުގެ މައްޗަށް ބާރުއަޅާކަމެއް ކަމުގައި ނަހަދާށެވެ! ތިޔަބައިމީހުން عدل ވެރިވާށެވެ! އެގޮތް تقوى ވެރިކަމާ ގާތްކަން ބޮޑެވެ. އަދި ތިޔަބައިމީހުން اللَّه އަށް تقوى ވެރިވާށެވެ! ހަމަކަށަވަރުން، اللَّه އީ، ތިޔަބައިމީހުންކުރާ عمل ތައް މޮޅަށް ދެނެވޮޑިގެންވާ ރަސްކަލާނގެއެވެ. (8)","އޭ އީމާންވެއްޖެ މީސްތަކުންނޭވެ! ހެކި ދިނުމުގައި އެންމެ ފުރިހަމައަށް ތެދުވެރިވާ ބަޔަކުކަމުގައިވެ، މާތް ﷲއަށް ޓަކައި، ރައްޓެއްސަކަށް ތިމާގެ މީހަކަށް ބެލުމެއްނެތި، ޙައްޤުވެރި، ޢަދުލުވެރި ގޮތުގައި ޙައްޤަށް ހެކި ދޭށެވެ. އަދި ތިޔަބައިމީހުންގެ ހިތުގައި މުޝްރިކުންނާ މެދު އުފެދިފައިވާ ރުޅިވެރިކަން، އެއީ ތިޔަބައިމީހުން އެބައިމީހުންނާ މެދު ޢަދުލުވެރިނުވުމަށް ބާރުއަޅާ ކަމެއްކަމުގައި ހަދައި، އެބައިމީހުންގެ ޙައްޤަށް ނުޙައްޤުން އަރައިނުގަންނާށެވެ. އޭ މުއުމިނުންނޭވެ! ތިޔަބައިމީހުން އެކުވެރިންނަށްވެސް ދުޝްމަނުންނަށްވެސް އެއްވަރަކަށް ޢަދުލުވެރިވާށެވެ. އެހެނީ، ޢަދުލުވެރިވުން ތަޤްވާވެރިކަމާ ގާތްކަން ބޮޑެވެ. މާތް ﷲ ތިޔަބައިމީހުންގެ ޢަމަލުތައް މޮޅަށް ދެނެވޮޑިގެން ވެއެވެ. އެކަލާނގެ ޤިޔާމަތްދުވަހު ތިޔަބައިމީހުންނަށް ޖަޒާދެއްވާނެއެވެ."],["إيمان ވެ صالح عمل ކުޅަމީހުންނަށް ފާފަފުއްސެވުމާއި، ބޮޑުވެގެންވާ ދަރުމަހުރިކަމަށް އެއުރެންނަށް اللَّه وعد ކުރައްވާފައިވެއެވެ. (9)",'އީމާންކަމާއެކު ހެޔޮ ޢަމަލު ކުޅަ ތެދުވެރި މުއުމިނުންނަށް ފާފަ ފުއްސަވާނެކަމަށާއި، ބޮޑުވެގެންވާ ދަރުމަ ދެއްވާނެކަމަށް އެބައިމީހުންނަށް މާތް ﷲ ވަޢުދުވެވޮޑިގެންފައި ވެއެވެ. ބޮޑުވެގެންވާ ދަރުމައަކީ އަބަދުވެސް ސުވަރުގެއެވެ. އެހެނީ، ސުވަރުގެއަކީ މާތް ﷲ އަޅުންނަށް ދެއްވާ މާތްކަމުގެ އެންމެ މަތީ ދަރަޖައެވެ. ޞައްޙަ ޤުދްސިއްޔަ ޙަދީޘެއްގައި އައިސްފައިވާ ފަދައިންނެވެ. عَنْ أَبِي هُرَيْرَةَ ـ رضى الله عنه ـ قَالَ قَالَ رَسُولُ اللَّهِ صلى الله عليه وسلم ‏"‏ قَالَ اللَّهُ أَعْدَدْتُ لِعِبَادِي الصَّالِحِينَ مَا لاَ عَيْنَ رَأَتْ، وَلاَ أُذُنَ سَمِعَتْ، وَلاَ خَطَرَ عَلَى قَلْبِ بَشَرٍ، فَاقْرَءُوا إِنْ شِئْتُمْ ﴿فَلَا تَعْلَمُ نَفْسٌ مَّا أُخْفِيَ لَهُم مِّن قُرَّةِ أَعْيُنٍ جَزَاءً بِمَا كَانُوا يَعْمَلُونَ﴾‏‏"‏‏. (صحيح البخاري، كتاب الخلق، باب مَا جَاءَ فِي صِفَةِ الْجَنَّةِ وَأَنَّهَا مَخْلُوقَةٌ) (އަބޫހުރައިރާ رضي الله عنه ގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ރަސޫލުﷲ ﷺ ޙަދީޘުކުރެއްވިއެވެ. މާތް ﷲ ވަޙީކުރެއްވިއެވެ. "ތިމަންރަސްކަލާނގެ ހެޔޮލަފާ އަޅުތަކުންނަށް ތިމަންރަސްކަލާނގެ ތައްޔާރުކުރައްވާފައިވަނީ ލޮލަކަށް ފެނިފައިނުވާ، ކަންފަތަކަށް އަޑުއިވިފައިނުވާ، އިންސާނެއްގެ ހިތަށް އަރާފައިނުވާ ތަކެއްޗެވެ." (އިތުރު އެކަލޭގެފާނު ޙަދީޘުކުރެއްވިއެވެ.) ތިޔަބައިމީހުން ބޭނުމިއްޔާ ދެން މިއާޔަތް ކިޔަވާށެވެ. ﴿فَلَا تَعْلَمُ نَفْسٌ مَّا أُخْفِيَ لَهُم مِّن قُرَّةِ أَعْيُنٍ جَزَاءً بِمَا كَانُوا يَعْمَلُونَ﴾ (ފަހެ، އެބައިމީހުން ކޮށް އުޅުނު ޢަމަލުތަކުގެ ޖަޒާއެއްގެ ގޮތުގައި، އެބައިމީހުންނަށްޓަކައި ފޮރުވިފައިވާ ސުވަރުގޭގެ ލޮލަށް ފިނިކަންދެނިވި ނިޢުމަތްތައް އެއްވެސް ނަފްސަކަށް ނޭނގޭނެއެވެ.) (ޞަޙީޙުލް ބުޚާރީ، ޙަދީޘު: 3244) މުއުމިނުންނަށް މަތިވެރި ދަރުމަ ދެއްވުމުގެ ވަޢުދަށް ފަހު ދެން ގެންނަވާފައި މިވަނީ ކާފިރުންނަށް ހުރި ގަދަފަދަވެގެންވާ ޢަޛާބުގެ ވަޢީދު ބަސްފުޅެވެ.'],["އަދި كافر ވެ ތިމަންރަސްކަލާނގެ آية ތައް ދޮގުކުޅަމީހުން އެއީ، ނަރަކައިގެ أهل ވެރިންނެވެ. (10)","އަދި ތިމަންރަސްކަލާނގެ އެއްކައުވަންތަކަމަށް އިންކާރުކޮށް، ކީރިތި ޤުރްއާނުގައި ތިމަންރަސްކަލާނގެ ބާވައިލެއްވި އާޔަތްތައް ދޮގުކުޅަ މީހުން އެއީ އަބަދުގެ އަބަދަށް ނަރަކައިގައި ތިބޭނެ މީހުންނެވެ. އެތަނުން އެމީހުން ދުވަހަކުވެސް ނުކުތުމެއް ނެތެވެ."],["އޭ إيمان ވެއްޖެ މީސްތަކުންނޭވެ! ބަޔަކުމީހުން (عداوة ތެރިވުމުގެގޮތުން) ތިޔަބައިމީހުން ނެތިކޮށްލުމަށްރާވައި، އެއުރެންގެ އަތްތަކުން މަސައްކަތް ކުރިހިނދު، اللَّه ތިޔަބައިމީހުންނަށް ދެއްވި نعمة ހަނދުމަކުރާށެވެ! ފަހެ، އެކަލާނގެ ތިޔަބައިމީހުންގެ ކިބައިން އެއުރެންގެ އަތްތައް ދުރުކުރެއްވިއެވެ. އަދި ތިޔަބައިމީހުން اللَّه އަށް تقوى ވެރިވާށެވެ! (ހަމައެކަނި) اللَّه އަށް مؤمن ން وكيل ކުރާހުށިކަމެވެ! (11)","އޭ އީމާންވެއްޖެ މީސްތަކުންނޭވެ! ތިޔަބައިމީހުންގެ ޢަދާވާތްތެރީންގެ ތެރެއިން ބަޔަކު، ތިޔަބައިމީހުން ނިކަމެތިކޮށްލުމަށް ރޭވި ހިނދު، އެބައިމީހުންގެ ނުބައިކަމުން ތިޔަބައިމީހުން ސަލާމަތް ކުރައްވައި، އެބައިމީހުންގެ ނުރައްކަލުން ތިޔަބައިމީހުން ދުރުކުރައްވައި، އެބަމީހުންގެ ފުށުން ތިޔަބައިމީހުން ރައްކާތެރިކުރެއްވި ހިނދު މާތް ﷲ ތިޔަބައިމީހުންނަށް ދެއްވި ނިޢުމަތް ހަނދުމަކުރާށެވެ. މިއާޔަތުގައި އިޝާރާތް ކުރައްވާފައި ވަނީ ގަހެއްގެ ހިޔަލުގައި ރަސޫލުﷲﷺ އިށީދެވަނޑައިގެން އިންނަވަނިކޮށް އެކަލޭގެފާނުގެ އިސްތަށިފުޅުގެ މައްޗަށް ހިލައެއް ވެއްޓުމަށާއި، އެކަލޭގެފާނުގެ އަޞްޙާބުބޭކަލުންނަށް މަކަރުވެރި ޙަމަލާއެއް ދިނުމަށް ރޭވި ނުލަފާ ޔަހޫދީންގެ މަކަރުވެރި ރޭވުމަށެވެ. އެހިނދު މާތް ﷲ ޖިބްރީލު عليه السلام ފޮނުއްވައި ރަސޫލުﷲ ﷺ އަށް މިމަކަރުވެރި ރޭވުމުގެ ޚަބަރުދެއްވައި، އެބައިމީހުންގެ ނުބައިކަމުން އެކަލޭގެފާނު ސަލާމަތްކުރައްވައި، މުސްލިމުން އެ ނުބައި ރޭވުމުން ސަލާމަތްކުރެއްވިއެވެ. މިއީ ސިޔަރަތުގައި މަޝްހޫރު ވާހަކައެކެވެ."],["ހަމަކަށަވަރުން، اللَّه، إسرائيل ގެދަރިންގެ ކިބައިން ކަށަވަރުވެގެންވާ عهد ހިއްޕެވިއެވެ. އަދި އެއުރެންގެ ތެރެއިން ބާރަ نقيب ން (އެބަހީ: ބާރަ ވެރިން) ތިމަންރަސްކަލާނގެ اختيار ކުރެއްވީމެވެ. އަދި اللَّه وحى ކުރެއްވިއެވެ. ހަމަކަށަވަރުން، ތިމަންރަސްކަލާނގެ ތިޔަބައިމީހުންނާއެކު ވޮޑިގެންވަމެވެ. ހަމަކަށަވަރުން، ތިޔަބައިމީހުން ނަމާދު قائم ކުރާނަމަ، އަދި زكاة ދޭނަމަ، އަދި ތިމަންރަސްކަލާނގެ رسول ންނަށް ތިޔަބައިމީހުން إيمان ވެ، އެ رسول ންނަށް نصر ދޭނަމަ، އަދި اللَّه އަށްޓަކައި ހެޔޮވެގެންވާ ދަރަންޏަކުން ދަރަނިދޭނަމަ، (އެބަހީ: اللَّه ގެ މަގުގައި ހޭދަކުރާނަމަ) ހަމަކަށަވަރުން، ތިމަންރަސްކަލާނގެ ތިޔަބައިމީހުންގެ ފާފަތައް ފުއްސަވާހުށީމެވެ. އަދި އެތާނގެ ދަށުން ފެންކޯރުތައް ހިނގަހިނގާހުންނަ ސުވަރުގެތަކަށް، ހަމަކަށަވަރުން، ތިމަންރަސްކަލާނގެ ތިޔަބައިމީހުން ވައްދަވާހުށީމެވެ. ދެން އެ އެންގެވުމަށްފަހު، ތިޔަބައިމީހުންގެ ތެރެއިން كافر ވިމީހާ، ފަހެ، ހަމަމަގުން އެއްކިބާވެ ފުރެދިއްޖެކަން ކަށަވަރެވެ. (12)","މި އާޔަތުގައި މިވަނީ ޔަހޫދީން އެބައިމީހުންގެ ޢަހުދުތައް އުވާލާފައިވާކަން ބަޔާންކުރައްވައި އެބައިމީހުންގެ ނުބައިކަމާއި، މަކަރުވެރިކަމަށް ސަމާލުވެތިބުމަށް މުސްލިމުންނަށް އަންގަވާފައެވެ. ހަމަކަށަވަރުންވެސް ތައުރާތުގައި ތިމަންރަސްކަލާނގެ އެބައިމީހުންގެ މައްޗަށް ބާވައިލެއްވި ޙުކުމްތަކަށް ތަބަޢަވުމަށާއި، އެބައިމީހުންގެ ރަސޫލާ މޫސާ عليه السلام އެބައިމީހުންނަށް ކުރައްވާ އަމުރުތަކަށް ކިޔަމަންވުމަށް ބަނީ އިސްރާއީލުގެ ކިބައިން ކަށަވަރުވެގެންވާ ޢަހުދު އެކަލާނގެ ހިއްޕެވިއެވެ. އަދި އެބައިމީހުންގެ ވަކީލުންގެ ގޮތުގައި، އެބައިމީހުންގެ ފަރާތުން ޢަހުދަށް ވަފާތެރިވުމަށް ޖާމިނުވާނެ އިސް ބާރަ މީހަކު ނެގުމަށް ތިމަންރަސްކަލާނގެ މޫސާ عليه السلام އަށް އަމުރުކުރެއްވީމެވެ. އަދި މާތް ﷲ ބަނީ އިސްރާއީލަށް ވަޙީކުރެއްވިއެވެ. ނަމާދު ޤާއިމުކުރުމާއި، ޒަކާތްދިނުމާއި، ތިމަންރަސްކަލާނގެ ރަސޫލުބޭކަލުން ތެދުކޮށް ޤަބޫލުކުރުމާއި، އެބޭކަލުންނަށް ނަޞްރުދިނުމާއި، އެބޭކަލުންނަކީ ތިމަންރަސްކަލާނގެ ރަސޫލުބޭކަލުންނަށް ވާތީވެ، އެބޭކަލުންނަށް މާތްކޮށް ހިތުމާއެކު، ޢަދުއްވުންނާއި ދެކޮޅަށް އެބޭކަލުންނަށް ވާގިވެރިވުން ފަދަ ތިމަންރަސްކަލާނގެ ތިޔަބައިމީހުންނަށް ފަރުޟުކުރެއްވިކަންތައް ތިޔަބައިމީހުން ފުރިހަމަކުރާނަމަ، ހަމަކަށަވަރުން ތިމަންރަސްކަލާނގެ ތިޔަބައިމީހުންނަށް ނަޞްރުދެއްވައި، އެހީތެރިވެވޮޑިގަންނަވާނަމެވެ. އަދި އެއްވެސް ޝައްކެއް ނެތް ގޮތުގައި ތިމަންރަސްކަލާނގެ ތިޔަބައިމީހުންގެ ފާފަ ފުއްސަވާހުށީމެވެ. އަދި އެތަނުގެ ގަނޑުވަރުތަކުގެ ބަގީޗާތަކުގެ ދަށުން ފެން ކޯރުތައް ދެމޭ ސުވަރުގެއަށް ތިމަންރަސްކަލާނގެ ތިޔަބައިމީހުން ވައްދަވާހުށީމެވެ. ކަށަވަރުވެގެންވާ މިޢަހުދު ހިފުމަށް ފަހު ތިމަންރަސްކަލާނގެ ރަސޫލުބޭކަލުންނަށް ކާފިރުވީ މީހާ އެކުރީ އެންމެ ނުބައިކަން ބޮޑުވެގެންވާ ފާފައެކެވެ. އަދި އޭނާ އެވަނީ އުޒުރު ނުދެއްކޭނެ ފަދަ ބޮޑު މަގުފުރެދުމަކުން މަގުފުރެދިފައެވެ. ރިވާވެގެންވެއެވެ. މާތް ﷲ ފިރުޢައުނުގެ ކިބައިން ބަނީއިސްރާއީލު މީހުން ސަލާމަތްކޮށްދެއްވުމަށް ފަހު، ފަލަސްޠީނުގެ އަރީޙާއަށް ދިއުމަށް މޫސާ عليه السلام މެދުވެރިކުރައްވައި އެބައިމީހުންނަށް އެންގެވިއެވެ. (އޭރު އެރަށުގައި ވަޒަންވެރިވެގެން ތިބީ މީސްތަކުން ބިޔަ ބައެއްކަމުގައިވާ ޖައްބާރުންނެވެ.) އަދި އެބައިމީހުނަށް އެންގެވި ކަންތައް އެބައިމީހުން ކުރާނެކަމަށް ޖާމިނުވުމަށް އެބައިމީހުންގެ ކޮންމެ ދަރިކޮޅަކުން އިސްވެރިއަކު ނެންގެވުމަށް މޫސާ عليه السلام އަށް މާތް ﷲ އަމުރުކުރެއްވިއެވެ. ދެން އެ އިސްވެރިންގެ ކިބައިން މާތް ﷲ ކަށަވަރުވެގެންވާ ޢަހުދު ހިއްޕެވިއެވެ. އަދި އެބައިމީހުންގެ ތެރެއިން ހޮއްވެވި މި އިސްވެރިންނާއެކު މޫސާ عليه السلام ދަތުރު ފެށްޓެވިއެވެ. އެބައިމީހުނަށް ކަންޢާނުގެ ބިމާ ހަމައަށް ދެވުނު ހިނދު، އާރާއި ބާރު ހުރި، ބިޔަ ހަށިތަކެއްގެ ވެރި ބަޔަކު އެބައިމީހުންނަށް ފެނުމުން ބިރުން އެނބުރި ގޮސް ޤައުމުގެ މީހުންނަށް މިވާހަކަ ކިޔައިދިނެވެ. އެހިނދު، އެބައިމީހުން އެބައިމީހުންގެ ކަށަވަރުވެގެންވާ ޢަހުދު އުވާލިއެވެ. އަދި، މި ސޫރަތުގައި ފަހުން ތަފްޞީލުކޮށް އައިސްފައިވާ ފަދައިން، ބަނީއިސްރާއީލު މީހުން މޫސާ عليه السلام އަށް ބުންޏެވެ. ﴿ٱذْهَبْ أَنتَ وَرَبُّكَ فَقَـٰتِلَآ إِنَّا هَـٰهُنَا قَـٰعِدُونَ﴾ (ކަލޭގެފާނުގެ ވެރިރަސްކަލާނގެއާއި ކަލޭގެފާނު ވަޑައިގެން އެބައިމީހުންނާ ހަނގުރާމަކުރައްވާށެވެ. އަހަރުމެން މިތާނގައި އިށީނދެ ތިބޭނަމެވެ.) އެހެންކަމުން، އެބައިމީހުންގެ ވާހަކަ ބަޔާންކުރައްވަމުން މާތް ﷲ ވަޙީކުރެއްވިއެވެ."],["ދެން އެއުރެންގެ ކަށަވަރުވެގެންވާ عهد އެއުރެން އުވައިލުމުގެ ސަބަބުން، ތިމަންރަސްކަލާނގެ އެއުރެންނަށް لعنة ލެއްވީމެވެ. އަދި އެއުރެންގެ ހިތްތައް ހަރުކަށި ހިތްތަކެއްކަމުގައި ލެއްވީމެވެ. އެއުރެން (توراة ގައިވާ) كلمة ފުޅުތައް އޮންނަންވީ ތަންތަނުން ބަދަލުކޮށް އޮޅުވާލައިހަދަތެވެ. އަދި އެއުރެންނަށް ހަނދާންކޮށްދެއްވި ކަންތަކުގެ ތެރެއިން ބަޔެއް (އެބަހީ: محمد ގެފާނަށް تبع ވުމަށް توراة ގައި ކުރައްވާފައިވާ أمر ތައް) އެއުރެން ހަނދާން ނައްތައިލިއެވެ. އޭގެތެރެއިން މަދުބަޔެއްގެ ކިބައިން މެނުވީ، އެއުރެންގެ ތެރެއިން خيانة ތެރިވުން ކަލޭގެފާނަށް އަބަދުވެސް ފެނިވަޑައިގަންނަވާނެތެވެ. ފަހެ، އެއުރެންނަށް ކަލޭގެފާނު عفو ކުރައްވައި، މާފުކުރައްވާށެވެ! ހަމަކަށަވަރުން، إحسان ތެރިންދެކެ اللَّه ލޯބިވެވޮޑިގެންވެތެވެ. (13)","އެބައިމީހުންގެ ކަށަވަރުވެގެންވާ ޢަހުދު އެބައިމީހުން އުވާލުމުގެ ސަބަބުން އެބައިމީހުން ތިމަންރަސްކަލާނގެ ރަޙްމަތުން ބޭރުކުރައްވައި ލަޢުނަތް ލެއްވީމެވެ. އަދި އީމާންކަން ޤަބޫލުކުރުމަށް މަޑުމޮޅިނުވާ، ހެއްކާއި، ނަސޭހަތުން އެއްވެސް އަސަރެއް ނުކުރާ، ހަރުކަށި، ހަރު ހިތްތަކެއް ކަމުގައި ތިމަންރަސްކަލާނގެ އެބައިމީހުންގެ ހިތްތައް ލެއްވެވީމެވެ. އެހެނީ، އެބައިމީހުން ވަނީ ބޮޑުވެގެންވާ ޖަރީމާއެއް ހިންގާފައެވެ. އެއީ، ތައުރާތުގެ ލަފުޒުތަކާއި، ޙުކުމްތައް ބަދަލުކޮށް އޮޅުވާލައި، މާތް ﷲ އެބައިމީހުންގެ މައްޗަށް ތައުރާތުގައި ބާވައިލައްވާފައިވާ އެކަލާނގެ ކަލާމްފުޅު ބަދަލުކޮށް އޮޅުވާލުމެވެ. އެބައިމީހުން ތައުރާތު ބަދަލުކޮށް އޮޅުވާލުމަށް ފަހު، އެބައިމީހުންގެ ހަނދާނުން އެފޮތުގައިވާ ގިނަ ޙުކުމްތަކެއް ފުހެވިގެން ގޮސްފައިވާތީ، އެބައިމީހުންނަށް ތައުރާތުގައި މާތް ﷲ އެންގެވި ގިނަ ކަންތައް އެބައިމީހުން ވަނީ ދޫކޮށްލާފައެވެ. އެބައިމީހުންގެ ތެރެއިން އިސްލާމްވި ޢަބްދުﷲ ބިން ސަލާމާއި އެކަލޭގެފާނުގެ އެކުވެރިން ފަދަ މަދު ބައެއްގެ ކިބައިން މެނުވީ ޚިޔާނާތްތެރިވުން ކަލޭގެފާނަށް އަބަދުވެސް ފެނިވަޑައިގަންނަވާނެއެވެ. އެހެނީ، ޚިޔާނާތްތެރިވުމާއި މަކަރުހެދުމަކީ އެބައިމީހުންގެ ޠަބީޢަތުގައި ވާ ކަންކަމެވެ. ފަހެ، މާތް ﷲ އެބައިމީހުންނާމެދު އެކަލާނގެ ނިންމަވާ ގޮތް ފާޅުކުރައްވަންދެން ކަލޭގެފާނު އެބައިމީހުންނަށް އަދަބު ނުދެއްވައި އެބައިމީހުން ދޫކޮށްލައްވާށެވެ. ފަހެ، މާތް ﷲ އިޙްސާންތެރި މުއުމިނުންނަށް ލޯބިވެވޮޑިގަންނަވައެވެ. ޖުމްހޫރު ޢިލްމުވެރިން ވިދާޅުވާ ގޮތުގައި ކަނޑިއާއި ޖިޒީގެ އާޔަތަށް ފަހު މިއާޔަތް ވަނީ މަންސޫޚުވެފައެވެ. ޔަހޫދީންގެ ޚިޔާނާތްތެރިކަމާއި، މަކަރުވެރިކަމުގެ ވާހަކަ ގެންނެވުމަށް ފަހު ދެން ގެންނަވާފައި މިވަނީ ނަޞާރާއިންގެ މަގުފުރެދުމާއި، އެބައިމީހުން ދީނުގެ ޙުކުމްތަކާ އެބައިމީހުން ކުޅުނު ގޮތުގެ ވާހަކައެވެ. އެކަލާނގެ ވަޙީކުރައްވަނީ މިފަދައިންނެވެ."],["ހަމަކަށަވަރުން، ތިމަންމެންނީ نصارى އިންނޭ ބުނިމީހުންގެ ކިބައިންވެސް އެއުރެންގެ ކަށަވަރުވެގެންވާ عهد ތިމަންރަސްކަލާނގެ ހިއްޕެވީމެވެ. ދެން އެއުރެންނަށް ހަނދާންކޮށްދެއްވި ކަންތަކުގެ ތެރެއިން އެއުރެން ހަނދާންނައްތާލިއެވެ. ފަހެ، قيامة ދުވަހަށް ދާނދެން އެއުރެންގެ މެދުގައި، عدواة ތެރިކަމާއި، ރުޅިވެރިކަން ލެއްވީމެވެ. އަދި ނިކަންހުރެ އެއުރެން ކޮށްއުޅުނު عمل ތަކުގެ ވާހަކައިން اللَّه އެއުރެންނަށް خبر އަންގަވާނެއެވެ. (14)","ތިމަންމެންނީ ނަޞާރާއިން ކަމަށް ދަޢުވާކުރި މީހުންގެ ކިބައިންވެސް ތިމަންރަސްކަލާނގެ ވަނީ މާތް ﷲއަށް އީމާންވުމަށާއި، އެކަލާނގެ ރަސޫލުބޭކަލުން ތެދުކޮށް ޤަބޫލުކުރުމަށާއި، ވަކިން ޚާއްޞަކޮށް އެންމެ ފަހުގެ ރަސޫލާ މުޙައްމަދު ﷺގެ ރަސޫލުކަން ތެދުކޮށް ޤަބޫލުކުރުމަށް ކަށަވަރުވެގެންވާ ޢަހުދު ހިއްޕަވާފައެވެ. ފަހެ، އެބައިމީހުންވެސް ވަނީ އެ ޢަހުދު އުވާލައި، އެބައިމީހުންނަށް އިންޖީލުގައި އެންގެވި، މާތް ﷲއަށް އީމާންވުމާއި، އެކަލާނގެ ހުރިހާ ރަސޫލުބޭކަލުންނަށް އިމާންވުން ފަދަ ގިނަ ކަންތައްތައް ދޫކޮށްލައި، އެބައިމީހުންގެ ފޮތް ބަދަލުކޮށް އޮޅުވާލާފައެވެ. އެހެންވެ، ތިމަންރަސްކަލާނގެ އެބައިމީހުންގެ ޖަމާޢަތްތަކުގެ މެދުގައި ޤިޔާމަތް ދުވަހަށް ދާންދެން ޢަދާވާތްތެރިކަމާއި ރުޅިވެރިކަން ލެއްވީމެވެ. އަދާއި ހަމައަށް ވެސް އެބައިމީހުން އެއްބަޔަކު އަނެއް ބަޔަކަށް ޢަދާވާތްތެރިވެ ރުޅިއާދެއެވެ. އެއްބަޔަކު އަނެއް ބަޔަކު ކާފިރުކޮށް، އެއްބަޔަކު އަނެއް ބަޔަކަށް ލަޢުނަތް ދެއެވެ. އެއް ޖަމާޢަތުގެ ފައްޅިތަކަށް އަނެއް ޖަމާޢަތުގެ މީހުން ވަނުން މަނާކުރެއެވެ. ކެތޮލިކް ނަޞާރާއިންނާއި، ޕްރޮޓެސްޓެންޓް ނަޞާރާއިންގެ މެދުގައި ޙާލު ހުރީ މިހެންނެވެ. އެބައިމީހުންގެ ފޮތް ބަދަލުކޮށް އޮޅުވާލުމުގެ ޖަޒާއެއްގެ ގޮތުގައި ޤިޔާމަތާ ޖެހެންދެން އެބައިމީހުންގެ މެދުގައި މި ޢަދާވާތްތެރިކަން އޮންނާނެއެވެ. މާތް ﷲ އެކަލާނގެ ވަޙީބަސްފުޅު ﴿مِنَ ٱلَّذِينَ قَالُوٓا۟ إِنَّا نَصَـٰرَىٰٓ﴾ ގައި އެބައިމީހުންނަށް ނަޞާރާއިންގެ ނަން ދިނުން އެބައިމީހުންނަށް ނިސްބަތް ކުރައްވައި وَ مِنَ النَّصَارَى އޭ ވަޙީނުކުރެއްވީ އެބައިމީހުން ގެ ބަސް نحن أنصار الله (ތިމަންމެނީ މާތް ﷲ އަށް ނަޞްރުދޭ މީހުންނޭ) އެއީ ތެދު ބަހަކަށް ނުވާތީއެވެ. އެއީ ހަމަ އެކަނި އެބައިމީހުން ދުލުން ބުނެ ކުރާ ދަޢުވާއެކެވެ. އެބައިމީހުން މާތް ﷲ އަށް ނަޞްރުދިނުމަށް އެއްވެސް ކަމެއް ކޮށްފައި ނެތެވެ. އޭގެ ބަދަލުގައި އެބައިމީހުން ކުރި ކަމަކީ ޢީސާ عليه السلام އަށް އަޅުކަންކޮށް އެކަލޭގެފާނަކީ ހަމަ ﷲ ކަމަށާއި، އެކަލާނގެ ދަރިކަލުން ކަމަށް ދަޢުވާކުރުމެވެ. ފަހެ، އެބައިމީހުން ކުޅަ ކަންތަކުގެ ޖަޒާ އެބައިމީހުންނަށް ލިބޭނެއެވެ. މިއީ ވަޢީދާއި އިންޒާރުގެ ބަސްފުޅެކެވެ. މީހަކު މީހަކަށް ބިރު ދެއްކުމުގެ ގޮތުން ކަލޭ ކުރި ކަންތައް ކަލެއަށް ބުނެދޭނަމޭ ބުނާ ފަދައިންނެވެ. ދެން މާތް ﷲ މުޚާޠަބުކުރައްވާފައި މިވަނީ އަހުލުކިތާބީންގެ ދެބައިމީހުންނަށެވެ. (ޔަހޫދީންނާއި ނަޞާރާއިންނަށެވެ.) ރަސޫލާ ﷺ އާއި، ކީރިތި ޤުރްއާނަށް އީމާންވުމަށް އެބައިމީހުންނަށް ގޮވައިލެއްވުމަށެވެ. އެކަލާނގެ ވަޙީކުރައްވަނީ މިފަދައިންނެވެ."],["އޭ ފޮތުގެ أهل ވެރިންނޭވެ! ފޮތުން ތިޔަބައިމީހުން ވަންހަނާކޮށް އުޅުނު ކަންތަކުގެ ތެރެއިން ގިނަ ކަންތައްތަކެއް ތިޔަބައިމީހުންނަށް ބަޔާންކޮށްދެއްވާ އަދި (އޭގެ) ގިނަ ކަންތައްތައް عفو ކުރައްވާ حال، ހަމަކަށަވަރުން، ތިމަންރަސްކަލާނގެ رسول އާ ތިޔަބައިމީހުންގެ ގާތަށް ވަޑައިގެންފިއެވެ. ހަމަކަށަވަރުން، اللَّه ގެ حضرة ން نور އަކާއި، ބަޔާންކުރަނިވި ފޮތެއް، ތިޔަބައިމީހުންގެ ގާތަށް އަތުވެއްޖެއެވެ. (15)","އޭ ޔަހޫދީންނާއި ނަޞާރާއިންނެވެ! ތައުރާތާއި އިންޖީލުގައި އައިސްފައިވާ ރަސޫލުﷲ ﷺގެ ސިފަފުޅުތަކާއި، ރަޖަމްކުރުމާ ބެހޭ އާޔަތާއި، ރާމާމަކުނާއި އޫރަށް ބަދަލުކުރެވުނު ހޮނިހިރު ދުވަހު މަސްހިފި މީހުންގެ ވާހަކަ ފަދަ، ތިޔަބައިމީހުންގެ ފޮތުން ތިޔަބައިމީހުން ވަންހަނާ ކުރާ ގިނަ ކަންތައްތަކެއް ބަޔާންކޮށްދެއްވާ ޙާލު، ހަމަކަށަވަރުން ތިމަންރަސްކަލާނގެ ރަސޫލާ ﷺ ތިޔަބައިމީހުންގެ ގާތަށް ވަޑައިގެންފިއެވެ. އެކަލޭގެފާނު ވަރަށް ގިނަ ކަންތައް ބަޔާންނުކުރައްވައި ދޫވެސް ކޮށްލައްވައެވެ. އެކަލޭގެފާނު ތިޔަބައިމީހުންނަށް ބަޔާންކޮށްދެއްވަނީ އެކަލޭގެފާނުގެ ނަބީކަމަށް ޙުއްޖަތެއްކަމުގައިވާ، އެކަލޭގެފާނުގެ ތެދުކަމަށް ދަލީލުކޮށްދޭ ކަންކަމެވެ. މާތް ﷲ ގެ ވަޙީ ބަސްފުޅު ﴿ ٱلَّذِى يَجِدُونَهُۥ مَكْتُوبًا عِندَهُمْ فِى ٱلتَّوْرَىٰةِ وَٱلْإِنجِيلِ ﴾ (އެ ރަސޫލާއީ އެބައިމީހުން ގާތުގައި ވާ ތައުރާތާއި އިންޖީލުގައި އެކަލޭގެފާނުގެ ސިފަފުޅުތައް ލިޔެވިގެން ވާތީ އެބައިމީހުން ދެކޭ ރަސޫލާއެވެ.) ގައި ވާ ފަދައިންނެވެ. އެކަލޭގެފާނު ތިޔަބައިމީހުން ވަންހަނާކުރި ހުރިހާ އެއްޗެއް ހާމަކުރެއްވި ނަމަ ތިޔަބައިމީހުން ބޭޒާރުވީހެވެ. އަދި ތިޔަބައިމީހުންގެ ބާޠިލުކަމާއި، މަގުފުރެދުން ހާމަވީހެވެ. މިއާޔަތަކީ އެކަލޭގެފާނުގެ ނަބީކަމުގެ ޞައްޙަކަމުގެ ދަލީލެކެވެ. އެހެނީ، އިތުރު އެކަލޭގެފާނަކީ ލިޔަން ކިޔަން ދެނެވަޑައިނުގަންނަވާ ބޭފުޅަކަށް ވާއިރުވެސް، އެކަލޭގެފާނު މިވަނީ އެބައިމީހުންގެ ފޮތުން އެބައިމީހުން ވަންހަނާކޮށްފައިވާ ވާހަކަތައް ހާމަކުރައްވާފައެވެ. ހަމަކަށަވަރުން މާތް ﷲ ގެ ޙަޟްރަތުން ނޫރެއް ތިޔަބައިމީހުންގެ ގާތަށް އަތުވެއްޖެއެވެ. ކޮންފަދަ ނޫރެއް ހެއްޔެވެ. ޝައްކާއި ޝިރުކުގެ އަނދިރިކަން ފިލުވައިލާ ކީރިތި ޤުރްއާނެވެ. އެ ފޮތަކީ ބަޔާންކޮށްދެނިވި، އަލިގަދަ، އެފޮތުގެ މުޢުޖިޒާތް ފާޅުވެގެންވާ ފޮތެވެ."],["اللَّه، އެކަލާނގެ ރުއްސަވާ މަގަށް تبع ވީ މީހަކަށް ސަލާމަތުގެ މަގަށް އެފޮތުން މަގުދައްކަވަތެވެ. އަދި އެކަލާނގެ إذن ފުޅުން އަނދިރިކަމުގެ ތެރެއިން އަލިކަމުގެ ތެރެޔަށް އެއުރެން ނެރުއްވަތެވެ. އަދި ސީދާވެގެންވާ ތެދުމަގަކަށް އެއުރެންނަށް މަގުދައްކަވަތެވެ. (16)","ރަޙްމާނުވަންތަ ރަސްކަލާނގެ ރުއްސަވާ މަގަށް ތަބަޢަވީ މީހަކަށް އެކަލާނގެ ޢަޛާބުން ސަލާމަތްވެ، ޢުޤޫބާތުން މިންޖުވާނޭ މަގަށް އެކަލާނގެ އެފޮތުން ތެދުމަގު ދައްކަވައެވެ. އަދި އެކަލާނގެ އިރާދަފުޅާ ތައުފީޤާއެކު، އެބައިމީހުން ކުފުރާއި މަގުފުރެދުމުގެ އަނދިރިކަމުން ނެރުއްވައި، ހިދާޔަތާއި އީމާންކަމުގެ އަލިކަމަށް މަގު ދައްކަވައެވެ. އިސްލާންދީނުގެ މަގު ކަމުގައިވާ ސުވަރުގޭގެ މަގަށެވެ. ސީދާވެގެންވާ މަގަކީ އެއީއެވެ. ދެން މާތް ﷲ މިވަނީ އިލާހުވަންތަކަމުގެ ސިފަ ޢީސާ عليه السلام އަށް ދީގެން އެކަލޭގެފާނަކީ މާތް ﷲ ކަމަށް ޤަބޫލުކުރި ނަޞާރާއިންގެ ކާފިރުކަމުގެ ވާހަކަ ބަޔާންކުރައްވާފައެވެ. މާތް ﷲ އެބައިމީހުންގެ މިފަދަ ވާހަކަތަކަށް ވުރެ މާ މަތިވެރިވެގެންވެއެވެ. މާތް ﷲ ވަޙީކުރައްވަނީ މިފަދައިންނެވެ."],["ހަމަކަށަވަރުން، اللَّه އީ، مريم ގެފާނުންގެ ދަރިކަލުން المسيح (عيسى ގެފާނު) ކަމަށް ބުނި މީހުން كافر ވެއްޖެކަން ކަށަވަރެވެ. ކަލޭގެފާނު ވިދާޅުވާށެވެ! ފަހެ، مريم ގެފާނުގެ ދަރިކަލުން المسيح (عيسى ގެފާނު) އާއި، އެކަލޭގެފާނުގެ މައިކަނބަލުންނާއި، ބިމުގައިވާހައި ބަޔަކު ނެތިކުރެއްވުމަށް اللَّه އިރާދަކުރައްވައިފިނަމަ، اللَّه ގެ އިރާދަފުޅާ ދެކޮޅަށް ކަމެއް ކުރުމަށް އެއްވެސް ބާރެއް ލިބިގެންވަނީ ކާކަށްހެއްޔެވެ؟ އުޑުތަކާއި، ބިމާއި، އެދެމެދުގައި ވާހާ ތަކެއްޗެއްގެ ވެރިކަންވަނީ اللَّه އަށެވެ. އެކަލާނގެ އިރާދަކުރެއްވި އެއްޗެއް ހައްދަވަތެވެ. އަދި اللَّه އީ، ކޮންމެކަމެއްގެ މައްޗަށް ކުޅަދުންވަންތަ ރަސްކަލާނގެއެވެ. (17)","މާތް ﷲ ޢީސާ عليه السلام ގެ ހަށިކޮޅުގައި ވޮޑިގެންވާކަމަށާއި އަދި ޢީސާ عليه السلام އެއީ ﷲ ކަމަށް ބުނި ނަޞާރާއިން ކާފިރުވެއްޖެކަން ކަށަވަރެވެ. އެބައީމިހުން އަދިވެސް ދަނީ މާތް ﷲ ގެ ތިން ފަރާތް ވާކަމަށް ބުނަމުންނެވެ. އެހެންކަމުން، އިންޖީލުތަކުން އަހަރުމެންނަށް މިޢިބާރާތް ފެންނާނެއެވެ. جاء الرب يسوع (ޔަސޫޢު ރަސްކަލާނގެ ވަޑައިގެންފިއެވެ.) އެބައިމީހުން ގާތުގައި ޔަސޫޢަކީ ޢީސާ عليه السلام އެވެ. މިއީ ފާޅުގައި ކާފިރުވުމެވެ. އެހެންކަމުން، މާތް ﷲގެ ހަޟްރަތުން އެބައިމީހުންނަށް މިވަނީ ހިތްތައް ބިރުން ވިރިގެންދާ ފަދަ އިންޒާރެއް އައިސްފައެވެ. މާނައީ: އެބައިމީހުންގެ އެ ބުނުމަށް ނުރުހުންވެވަޑައިގަންނަވާ ޙާލު ކަލޭގެފާނު އެބައިމީހުންނަށް ވިދާޅުވާށެވެ. ޢީސާ عليه السلام އާއި އެކަލޭގެފާނުގެ މައިކަމަނާއާއި، ބިމުގައި ވާހާ ބަޔަކު ނެތިކުރެއްވުމަށް މާތް ﷲ އިރާދަކުރައްވައިފިނަމަ، މާތް ﷲގެ ޢަޛާބުން ޢީސާ عليه السلام މިންޖުކޮށް ސަލާމަތް ކުރާނީ ކާކުހެއްޔެވެ؟ މާތް ﷲ ކުރައްވަން އިރާދަކުރައްވައިފި ކަމެއް ހުއްޓުވާނެ އެއްވެސް ފަރާތެއް ވޭ ހެއްޔެވެ؟ ފަހެ، ޢީސާ عليه السلام އަކީވެސް މާތް ﷲގެ ފުރިހަމަ ކުޅަދުންވަންތަ ކަމާއި ބާރުވެރިކަމުގެ ދަށުގައިވާ ނިކަމެތި އަޅެކެވެ. ތިޔަބައިމީހުން ތިޔަ ދަޢުވާކުރާ ފަދައިން އެކަލޭގެފާނަކީ އިލާހެއް ނަމަ، އެކަލާގެފާނު އަމިއްލަފުޅު ނަފްސު ހަލާކުވެ ނެތިދިއުމުން ސަލާމްތްކުރެއްވުނީހެވެ. މީގެ އިތުރަށް، އެކަލޭފާނަކީ އިލާހެއް ނަމަ އެކަލޭގެފާނު ޞަލީބަށް އެރުއްވުނީ ކީއްވެހެއްޔެވެ؟ އަދި އެކަލޭގެފާނު ފަރީއްކުޅުއްވައި، ޤަޟާޙާޖަތްކުރައްވައި ހައްދަވާއިރު އެކަލޭގެފާނު އިލާހަކަށް ވާނީ ކިހިނެއްހެއްޔެވެ؟ ކައުނުގައި ވާހާ މަޚްލޫޤާތުތަކާއި ޢަޖާއިބުތަކެއް މިލްކުވެގެންވަނީ ހަމައެކަނި މާތް ﷲއަށެވެ. އިރާދަކުރައްވާ އެއްޗެއް އުފެއްދެވުމަށް ކުޅަދުންވަންތަ އިލާހަކީވެސް ހަމަ އެކަލާނގެއެވެ. އެހެންކަމުން، އެކަލާނގެ ކުޅަދުންވަންތަކަމާއި މަތިވެރިވަންތަކަން ދެއްކެވުމަށް، ބަފައެއް ނެތި ހަމަ އެކަނި މައެއްގެ ފަރާތުން އެކަލާނގެ ޢީސާ عليه السلام އުފަންކުރެއްވެވިއެވެ. ދެން އަނެއްކާވެސް މާތް ﷲ މިވަނީ ޔަހޫދީންނާއި ނަޞާރާއިންގެ ބާޠިލު ދަޢުވާތަކުގެ ވާހަކަ ގެންނަވާފައެވެ. އެކަލާނގެ ވަޙީކުރައްވަނީ މިފަދައިންނެވެ."],["يهودى ންނާއި، نصارى އިން ބުނެފޫއެވެ. ތިމަންމެންނީ، اللَّه ގެ ދަރިންނެވެ. އަދި އެކަލާނގެ ލޯބިވެވޮޑިގެންވާ މީހުންނެވެ. ކަލޭގެފާނު ވިދާޅުވާށެވެ! އެހެންވިއްޔާ ތިޔަބައިމީހުންގެ ފާފަތަކުގެ ސަބަބުން ތިޔަބައިމީހުންނަށް އެކަލާނގެ عذاب ދެއްވަނީ ކީއްވެގެންހެއްޔެވެ؟ އަދި ކިއެއްތަ! ތިޔަބައިމީހުންނީ، އެކަލާނގެ ހެއްދެވި މީހުންގެ ތެރެއިންވާ މީހުންނެވެ. އެކަލާނގެ އިރާދަކުރައްވާ މީހަކަށް ފާފަފުއްސަވަތެވެ. އަދި އެކަލާނގެ އިރާދަކުރައްވާ މީހަކަށް عذاب ދެއްވަތެވެ. އަދި އުޑުތަކާއި، ބިމާއި، އެ ދެމެދުގައި ވާހާ ތަކެއްޗެއްގެ ވެރިކަން ملك ވެގެންވަނީ اللّه އަށެވެ. އަދި ނިމިދިއުންވަނީވެސް އެކަލާނގެ حضرة އަށެވެ. (18)","ޔަހޫދީންނާއި ނަޞާރާއިން ބުނެފިއެވެ. ތިމަންމެނީ މާތް ﷲ ގެ ދަރިންނެވެ. އަދި އެކަލާނގެ ލޯބިވެވޮޑިގަންނަވާ މީހުންނެވެ. މާނައީ ތިމަންމެނީ މާތް ﷲގެ ދަރިންގެ ދަރަޖައިގައި ތިބި ބައެކެވެ. އަދި ބަފައަކު އޭނާގެ ދަރިން ދެކެ ވާލޯބި އެކަލާނގެ ތިމަންމެންދެކެ ވެވޮޑިގަންނަވައެވެ. ފަހެ، ބަފައަކު އޭނާގެ ދަރިންދެކެ ރުޅި އަންނާނެ ހެއްޔެވެ؟ އޭ މުޙައްމަދު ﷺއެވެ! ކަލޭގެފާނު އެބައިމީހުންގެ ވާހަކަ ކުށްވެރިކުރައްވައި އެބައިމީހުންނަށް ވިދާޅުވާށެވެ. ތިޔަބައިމީހުން ތިޔަ ދަޢުވާކުރާ ފަދައިން ތިޔަބައިމީހުންނީ މާތް ﷲ ލޯބިވެވޮޑިގަންނަވާ އެކަލާނގެ ދަރިން ކަމުގައި ވާނަމަ، އެކަލާނގެ ތިޔަބައިމީހުން ކުރާ ފާފަތަކަށް ތިޔަބައިމީހުންނަށް ޢަޛާބުދެއްވަނީ ކީއްވެހެއްޔެވެ؟ ފަހެ، ލޯބިވާ މީހަކު އޭނާ ލޯބިވާ މީހުންނަށް ޢަޛާބުދޭނެ ހެއްޔެވެ؟ މިބަސްފުޅުން އެވަނީ އެދެބައިމީހުން ކުރާ ބާޠިލު ދަޢުވާ ދޮގުކުރައްވާފައެވެ. ދެން، އެކަލާނގެ ވަޙީކުރައްވަނީ ﴿ بَلْ أَنتُم بَشَرٌ مِّمَّنْ خَلَقَ ۚ يَغْفِرُ لِمَن يَشَآءُ وَيُعَذِّبُ مَن يَشَآءُ ۚ وَلِلَّهِ مُلْكُ ٱلسَّمَـٰوَ‌ٰتِ وَٱلْأَرْضِ وَمَا بَيْنَهُمَا ۖ وَإِلَيْهِ ٱلْمَصِيرُ﴾ މިއީ އެބައިމީހުންގެ ދޮގު ދަޢުވާއަށް ދެއްވާފައިވާ ރައްދުގެ ބައެކެވެ. މާނައީ ތިޔަބައިމީހުންނީ އެހެން މަޚްލޫޤުން ފަދަ އިންސާނުންނެވެ. އެކަލާނގެއީ އެކަލާނގެ އަޅުތަކުންގެ ކަންކަމުގައި އެންމެ ޙިކްމަތްވަންތަ ރަސްކަލާނގެއެވެ. އެކަލާނގެ އަޅުތަކުންގެ ތެރެއިން އެކަލާނގެ އިރާދަކުރައްވާ ފަރާތަކަށް ފާފަ ފުއްސަވައިދެއްވައެވެ. އަދި އެކަލާނގެ އިރާދަކުރައްވާ ފަރާތަކަށް ޢަޛާބު ދެއްވައެވެ. އެކަލާނގެ ޙުކުމްފުޅާ ދެކޮޅު ހަދާނެ ފަރާތެއް ނުވެއެވެ. އަދި އެކަލާނގެ ނިންމަވައިފިކަމެއް ރައްދުކުރެވޭނޭ ފަރާތެއް ވެސް ނުވެއެވެ. ކައުނުގައި ވާ ހުރިހާ އެއްޗެއްގެ މިލްކުވެރި ފަރާތަކީ އެކަލާނގެއެވެ. އަޅުވެތިކަން ނޫން އެހެން ގޮތަކަށް އެއްވެސް ފަރާތެއް އެކަލާނގެއަށް ނިސްބަތްވެގެން ނުވެއެވެ. ހުރިހާ ޚަލްޤުތަކުން އެނބުރި ދިއުން ވަނީ އެކަލާނގެ ޙަޟްރަތަށެވެ. އޭރުން، އެކަލާނގެ ހެޔޮ ޢަމަލު ކުޅަ މީހުންނަށާއި، ނުބައި ޢަމަލުކުޅަ މީހުންނަށް އެކަށީގެންވާ ޖަޒާ ދެއްވާނެއެވެ. ދެން މާތް ﷲ ވަނީ އެންމެ ފަހުގެ ރަސޫލާ މުޙައްމަދު ﷺއަށް އީމާންވުމަށް އެބައިމީހުންނަށް ގޮވައިލައްވާފައެވެ. އެކަލާނގެ ވަޙީކުރައްވަނީ މިފަދައިންނެވެ."],["އޭ ފޮތުގެ أهل ވެރިންނޭވެ! އުފާވެރިކަމުގެ خبر ދެއްވާ ބޭކަލަކުވިޔަސް، އަދި ބިރުވެރިކަމުގެ خبر ދެއްވާ ބޭކަލަކުވިޔަސް، ތިމަންމެންގެ ގާތަކަށް ވަޑައެއްނުގަންނަވައޭ ތިޔަބައިމީހުން ބުނެފާނެކަމަށްޓަކައި، رسول ންގެ މެދުކެނޑުމަކަށްފަހު، ތިޔަބައިމީހުންނަށް (ކަންތައްތައް) بيان ކޮށްދެއްވާ حال ތިޔަބައިމީހުންގެ ގާތަށް ތިމަންރަސްކަލާނގެ رسول އާ ވަޑައިގެންފިކަން ކަށަވަރެވެ. ފަހެ، އުފާވެރިކަމުގެ خبر ދެއްވާ، އަދި ބިރުވެރިކަމުގެ خبر ދެއްވާ ބޭކަލަކު ތިޔަބައިމީހުންގެ ގާތަށް ވަޑައިގެންފިކަން ކަށަވަރެވެ. اللَّه އީ، ކޮންމެކަމެއްގެ މައްޗަށް ކުޅަދުންވަންތަ ރަސްކަލާނގެއެވެ. (19)","އޭ ޔަހޫދީންނާއި ނަޞާރާއިންނެވެ. ދީނުގެ ޙުކުމްތައް ތިޔަބައިމީހުންނަށް ބަޔާންކޮށްދެއްވުމަށް މުޙައްމަދު ﷺތިޔަބައިމީހުންގެ ގާތަށް ވަޑައިގަތީ ރަސޫލުބޭކަލުން ފޮނުއްވުން މެދުކެނޑިފައި އޮތުމަށްފަހުގައެވެ. އެއީ ވަޙީ ބާވައިލެއްވުން މެދު ކެނޑުމަށް ފަހު، ޢީސާ عليه السلام އާއި މުޙައްދު ﷺ އާއި ދެމެދު، ހިނގައި ދިޔަ، ޖާހިލުކަން ޢާއްމުވެ ފެތުރިފައިވީ ފަސްސަތޭކަ ފަސްދޮޅަސް އަހަރެވެ. މިހާރު ތިމަންރަސްކަލާނގެ ތިޔަބައިމީހުންގެ ގާތަށް އެންމެ ފަހުގެ ރަސޫލާ މުޙައްމަދު ﷺމި ފޮނުއްވީ ސުވަރުގޭގެ އުފާވެރިކަމުގެ ޚަބަރުދެއްވައި، ނަރަކައިގެ ޢަޛާބުގެ ބިރުވެރިކަމުގެ ޚަބަރު ދެއްވައި، މާތް ﷲގެ ޙަޤީޤީ ދީން ބަޔާންކޮށްދެއްވާނޭ ރަސޫލަކު ތިމަންމެންގެ ގާތަށް ނުފޮނުއްވައޭ ތިޔަބައިމީހުން ބުނެފާނެތީއެވެ. ހަމަކަށަވަރުން އުފާވެރިކަމުގެ ޚަބަރާއި، ބިރުވެރިކަމުގެ ޚަބަރު ދެއްވާ ރަސޫލާ ﷺ ތިޔަބައިމީހުންގެ ގާތަށް ވަޑައިގެންފިއެވެ. ދެން، މިހާރު ތިޔަބައިމީހުން ދައްކާނޭ ޙުއްޖަތެއް، އުޒުރެއް ނެތެވެ. އެހެންވީއިރު، ތިޔަބައިމީހުން އެކަލޭފާނުގެ ރިސާލަތަށް އިންކާރުކުރަނީ ކީއްވެހެއްޔެވެ؟ އަދި ތިޔަބައިމީހުން އެކަލޭގެފާނަށް އީމާން ނުވަނީ ކީއްވެހެއްޔެވެ؟ މާތް ﷲއީ އެކަލާނގެ އަށް އުރެދޭ މީހުންނަށް ޢަޛާބުދެއްވުމަށް، އަދި ކިޔަމަންތެރިވާ މީހުންނަށް ދަރުމަދެއްވުމަށް ކުޅަދުންވަންތަ ރަސްކަލާނގެއެވެ. ދެން މާތް ﷲ މިވަނީ ޔަހޫދީން އެބައިމީހުންގެ ނަބިއްޔާ މޫސާ عليه السلام އާއި މުޢާމަލާތް ކުރުމުގައި، އެބައިމީހުންގެ ނުލަފާކަމާއި ގޮތް ދޫނުކުރުން ބަޔާންކުރައްވާފައެވެ. އެކަލާނގެ ވަޙީކުރައްވަނީ މިފަދައިންނެވެ."],["އަދި موسى ގެފާނު، އެކަލޭގެފާނުގެ قوم ގެމީހުންނަށް ވިދާޅުވިހިނދު ހަނދުމަކުރާށެވެ! އޭ އަހުރެންގެ قوم ގެމީހުންނޭވެ! ތިޔަބައިމީހުންގެ މައްޗަށް اللَّه ދެއްވި نعمة ތިޔަބައިމީހުން ހަނދުމަކުރާށެވެ! އެހެނީ، އެކަލާނގެ ތިޔަބައިމީހުންގެ ތެރޭގައި ނަބީބޭކަލުން ލެއްވިއެވެ. އަދި ތިޔަބައިމީހުން (ގެތެރެއިން ބަޔަކު) ރަސްކަލުންތަކެއް ކަމުގައި ލެއްވިއެވެ. އަދި (އެޒަމާނުގެ) عالم ތަކުގެ ތެރެއިން އެކަކަށްވެސް ނުދެއްވާ نعمة ތިޔަބައިމީހުންނަށް ދެއްވިއެވެ. (20)","އޭ ރަސޫލާ ﷺ އެވެ. މޫސާ عليه السلام އެކަލޭގެފާނުގެ ޤައުމަށް މިފަދައިން ވިދާޅުވި ހިނދު ކަން ހިނގި ގޮތުގެ ވާހަކަ މީސްތަކުންނަށް ހަނދުމަކޮށްދެއްވާށެވެ! ޔަޢުޤޫބު عليه السلام ގެ ދަރިފަސްކޮޅުން ތިޔަބައިމީހުންގެ ތެރެއަށް ނަބީބޭކަލުން ފޮނުއްވައި، ތިޔަބައިމީހުން ފިރުޢައުނުގެ ދަށުގައި އަޅުންގެ ގޮތުގައި ތިއްބައި، ތިޔަބައިމީހުން ސަލާމަތްކުރައްވައި، ރަސްކަލުން ފަދައިން އަމިއްލަ ރަށުގައި އަރާމާއި އުފަލުގައި ތިޔަބައިމީހުންނަށް އުޅެވޭނެ ގޮތް ހައްދަވައި، އެކަލާނގެ ތިޔަބައިމީހުންނަށް ދެއްވި ބޮޑުވެގެންވާ ނިޢުމަތް ހަނދުމަކުރާށެވެ. އެހެނީ، މިނިވަންކަމުގެ ނިޢުމަތަކީ މަތިވެރިވެގެންވާ ނިޢުމަތެކެވެ. އަދި އެކަލާނގެ ޢާލަމްތަކުގެ ތެރޭގައިވާ އެއްވެސް ބަޔަކަށް ނުދެއްވާ ނިޢުމަތް ތިޔަބައިމީހުންނަށް ދެއްވިއެވެ. ކަނޑު ފަޅުއްވައި މަގު ހެއްދެވުމާއި، ވިލާގަނޑުން ހިޔާ އެޅުއްވުމާއި، މަންނާއި ސަލްވާ އުޑުން ބާވައިލެއްވުމަކީ މާތް ﷲ ތިޔަބައިމީހުންނަށް ދެއްވި މިފަދަ ނިޢުމަތްތަކެވެ."],["އޭ އަހުރެންގެ قوم ގެމީހުންނޭވެ! مقدّس ވެގެންވާ ބިމަށް، ތިޔަބައިމީހުން ވަންނާށެވެ! އެ ބިމަކީ ތިޔަބައިމީހުންނަށްޓަކައި اللَّه ކަނޑައަޅުއްވާފައިވާ ބިމެވެ. އަދި ތިޔަބައިމީހުން ފުރަގަސްދީ، އެނބުރި ނުގަންނާށެވެ! އޭރުން ތިޔަބައިމީހުން ގެއްލެނިވެގެންވާ ބަޔަކުކަމުގައި ވެގެން ހިނގައިދާނެތެވެ. (21)","އޭ ތިމަންކަލޭގެފާނުގެ ޤައުމުގެ މީހުންނޭވެ! ތިޔަބައިމީހުން މާތް ﷲގެ މަގުގައި ޖިހާދުކޮށް ޖައްބާރުމީހުންނާއި ހަނގުރާމަކޮށްފިނަމަ، ތިޔަބައިމީހުންނަށް ވަދެވޭނެކަމަށް މާތް ﷲވަޢުދުވެވޮޑިގެންފައިވާ ބަރަކާތްތެރި ބިމަށް، ބައިތުލް މަޤްދިސްގެ ބިމަށް، ތިޔަބައިމީހުން ވަންނާށެވެ. އަދި ޖައްބާރުންނަށް ބިރުން ތިޔަބައިމީހުން މައިދާން ދޫކޮށް ނުފިލާށެވެ. އޭރުން ތިޔަބައިމީހުންގެ ޢިއްޒަތާއި ދީން ތިޔަބައިމީހުންނަށް ގެއްލުނީއެވެ. އެބައިމީހުން ޖައްބާރުންނާއި ހަނގުރާމަކޮށް މާތް ﷲގެ މަގުގައި ޖިހާދުކޮށްފިނަމަ، އެކަލާނގެ އެބައިމީހުންނަށް ނަޞްރާއި، ޢިއްޒަތާއި، ޢަދުއްވުންގެ މައްޗަށް ގަދަކަން ދެއްވާނެކަމަށް މާތް ﷲ ވަޢުދުވެވޮޑިގެންނެވިއެވެ. އެކަމަކު އެ އަބާއްޖަވެރި ފިނޑިން ދިނީ ކޮން ޖަވާބެއް ހެއްޔެވެ؟"],["އެއުރެން ދެންނެވޫއެވެ. އޭ موسى ގެފާނެވެ! ހަމަކަށަވަރުން، ގަދަފަދަ جبّار ބަޔަކު އެތާނގައި އެބަތިއްބެވެ. އަދި ހަމަކަށަވަރުން، އެއުރެން އެތަނުން ނުކުމެއްޖައުމަށްދާނދެން، ތިމަންމެން އެތަނަކަށް ނުވަންނާނޫއެވެ. ފަހެ، އެއުރެން އެތަނުން ނުކުންނަނީނަމަ، ހަމަކަށަވަރުން، ތިމަންމެންނީ އެތަނަށް ވަންނާނޭ ބަޔަކީމުއެވެ. (22)","އެބައިމީހުންގެ ބަލިކަށިކަމުގެ އުޒުރުދައްކައި، ގޮތް ދޫނުކޮށް ދެކޮޅު ހަދަމުން އެބައިމީހުން ބުންޏެވެ. އެރަށުގައި ތިބީ ޖައްބާރުންގެ ބައެކެވެ. އަހަރުމެންނަށް އެބައިމީހުންނާ ކުރިމަތިލާން ނުކެރޭނެއެވެ. އަދި އެބައިމީހުންނާ ހަނގުރާމަ ކުރާނެ ބާރެއް އަހަރުމެންގެ ނެތެވެ. އެބައިމީހުން އެރަށުން ނުކުމެ، ހަނގުރާމައަކާ ނުލައި އަހަރުމެންނަށް އެރަށް ދީފިނަމަ އަހަރުމެން އެރަށަށް ވަދެފާނަމެވެ. މިކަމުން ފެނިގެން ދަނީ ޔަހޫދީންގެ ޠަބީޢަތެވެ. އެއީ ފިނޑިކަމާއި ބިރުގަތުމެވެ. އަދި އެބައިމީހުން ހަނގުރާމަކުރަން ބޭނުން ނުވާ ކަމެވެ. އެބައިމީހުން ބޭނުންވަނީ ރަށުގެ މީހުން އައިސް އެއްވެސް ހަނގުރާމައަކާއި ނުލައި ރަށް އެބައިމީހުންނާއި ޙަވާލުކުރުމަށެވެ. އަމާންކަމާއެކު، ހިތްހަމަޖެހިގެން އެބައިމީހުން އެރަށަށް ވަނުމަށެވެ. އެމީހެއްގެ ރަށް ހަނގުރާމަކާ ނުލައި ޢަދުއްވުންނާ ޙަވާލުކުރާނީ ކާކު ހެއްޔެވެ؟ މިހިސާބުން އެބައިމީހުންގެ ތެރެއިން މުއުމިން ދެ މީހަކު ނުކުމެއެވެ. އެދެމީހުން މޫސާ عليه السلام ގެ ދަޢުވަތު ޤަބޫލުކުރެއެވެ. އަދި ބިރުނުގަތުމަށް އެދެމީހުންގެ ޤައުމަށް ނަސޭހަތް ދެއެވެ. އެހެނީ، އެމީހަކާ އެކު މާތް ﷲ ވޮޑިގެންވާ މީހާ އެއްވެސް މީހަކު ދެކެ ބިރުނުގަންނާނެއެވެ."],["(اللَّه ދެކެ) ބިރުވެތިވާ މީހުންގެ ތެރެއިން اللَّه، نعمة ދެއްވާފައިވާ ދެމީހަކު ބުންޏެވެ. އެއުރެންނާ ދިމާޔަށް (އެރަށުގެ) ދޮރޯށިން ތިޔަބައިމީހުން ވަދެގެން ދާށެވެ! ފަހެ، ތިޔަބައިމީހުން އެރަށަށް ވަދެއްޖެނަމަ، ތިޔަބައިމީހުންނީ، (އެއުރެންގެ މައްޗަށް) ގަދަވެގަންނާނޭ ބަޔަކުކަން ކަށަވަރެވެ. އަދި ތިޔަބައިމީހުންނީ، إيمان ވެގެންތިބި ބަޔަކުކަމުގައިވާނަމަ، ހަމައެކަނި اللَّه އަށް ތިޔަބައިމީހުން وكيل ކުރާށެވެ! (23)","މާތް ﷲއަށް ތަޤުވާވެރިވާ، އަދި އެކަލާނގެ އަމުރުފުޅާ ޚިލާފުވުމަށް ބިރުވެތިވާ މީހުންގެ ތެރޭގައި ހިމެނޭ، މާތް ﷲ އެދެމީހުންނަށް އީމާންކަމާއި، ހިތްވަރުގަދަކަމުގެ ނިޢުމަތް ދެއްވާފައިވާ ދެމީހުން ބުންޏެވެ. އޭ ޤައުމުގެ މީހުންނޭވެ! ތިޔަބައިމީހުން އެބައިމީހުންދެކެ ބިރުނުގަންނާށެވެ. އަދި އެބައިމީހުންގެ ހަށިގަނޑުގެ ބިޔަކަމަށް ތިޔަބައިމީހުން ޖެހިލުންނުވާށެވެ. އެހެނީ، އެބައިމީހުންގެ ހަށިގަނޑު ބިޔަ ކަމުގައި ވިޔަސް އެއީ ހިތްތައް ބަލިކަށި ބައެކެވެ. ތިޔަބައިމީހުންގެ ކުރިމަތީގައި އެބައިމީހުން ބަލިވާނެއެވެ. އަދި ތިޔަބައިމީހުން އެބައިމީހުންގެ މައްޗަށް ގަދަވާނެއެވެ. މާތް ﷲ އެބައިމީހުންގެ ހިތްތަކަށް ބިރުވެރިކަން ވައްދަވާނެއެވެ. ތިޔަބައިމީހުންނީ ޙައްޤު ގޮތުގައި އީމާންވާ ބަޔަކު ކަމުގައި ވަނީނަމަ މާތް ﷲ އަށް ވަކީލުކުރާށެވެ. އެކަލާނގެ ތިޔަބައިމީހުންނަށް ނަޞްރުދެއްވާނެއެވެ. އެހެނީ، ބަލަން ޖެހެނީ ބާރަށާއި، ޢަދަދު ގިނަކަމަކަށް ނޫނެވެ. އިލާހީ މަދަދަށެވެ. ދެން، ޔަހޫދީން އެބައިމީހުންގެ ނަބިއްޔާ މޫސާ عليه السلام އަށް ދިން ޖަވާބަށް ބަލަމާ ހިނގާށެވެ."],["އެއުރެން ދެންނެވޫއެވެ. އޭ موسى ގެފާނެވެ! އެއުރެން އެރަށުގައި ދެމިތިބިހައިހިނދަކު އެއްގޮތަކަށްވެސް ތިމަންމެން އެރަށަކަށް ނުވަންނާނޫއެވެ. ފަހެ، ކަލޭގެފާނުގެ ވެރިރަސްކަލާނގެއާއި، ކަލޭގެފާނު ވަޑައިގެން އެއުރެންނާ ހަނގުރާމަ ކުރައްވާށެވެ! ތިމަންމެން މިތާނގައި ތިބޭނޫއެވެ. (24)","މާނައީ އެ މޮޔައިން މޫސާ عليه السلام އަށް ދެންނެވިއެވެ. ޖައްބާރުން އެ ބިމުގައި ތިބިހާ ހިނދަކު އަހަރުމެން އެ ބިމަށް ނުވަންނާނަމެވެ. އެހެންވީމާ، ކަލޭގެފާނު އަހަރުމެންނާއެކު ތިޔަ ބުރަ އުފުއްލަވާނެ ކަމެއް ނެތެވެ. ކަލޭގެފާނުގެ ވެރިރަސްކަލާނގެއާއެކު ވަޑައިގެން އެބައިމީހުންނާ ހަނގުރާމަކުރައްވާށެވެ. އަހަރުމެން ވާ ގޮތެއް ބަލަން މިތާނގައި އިށީނދެ ތިބޭނަމެވެ!! މިއީ ކާފިރުވާ ފަދަ ބަސްތަކެއް ބުނެ، އަދަބު ކުޑަކަން ދައްކައި، މާތް ﷲއާއި އެކަލާނގެ ރަސޫލާ މޫސާ عليه السلام އަށް މަލާމާތްކޮށް، އުރެދުމުގައި ހައްދު ފަހަނައަޅައި ދިއުމެވެ. އަދި މިކަމުގައި ހުތުރު ބަހުން މުޚާޠަބުކުރުން ވެސް ހިމެނެއެވެ. ޔަހޫދީން އެބައިމީހުންގެ ނަބިއްޔާ މޫސާ ބިން ޢިމްރާން عليه السلام އަށް ދިން މި ހުތުރުކަން ބޮޑު ޖަވާބާ މެދު ކުޑަކޮށް ވިސްނާލާފައި، ބަދުރު ހަނގުރާމައިގައި މުޝްރިކުންނާއި ހަނގުރާމަކުރަން އެދިވަޑައިގަތުމުން ރަސޫލުﷲ ﷺ އަށް އަޞްޙާބުބޭކަލުން އެރުވި ޖަވާބަށް ވިސްނާލަމާ ހިނގާށެވެ. އެބޭކަލުން ދެންނެވީ: އޭ ﷲގެ ރަސޫލާ ﷺ އެވެ. މާތް ﷲގެ ބަރަކާތްތެރިކަން މަތީ އަހަރުމެންނާއެކު ހިންގަވާށެވެ. މާތް ﷲ ގަންދީ ދަންނަވަމެވެ. ކަލޭގެފާނު އަހަރުމެންނާއެކު ކަނޑަށް އެރިވަޑައިގަތަސް އަހަރުމެން އެރޭނަމެވެ. އަހަރުމެންގެ ތެރެއިން އެކަކުވެސް ފަހަތަކަށް ނުޖެހޭނެއެވެ. އަދި ބަނީއިސްރާއީލު މީހުން އެބައިމީހުންގެ ނަބިއްޔާ އަށް ދެންނެވި ފަދައިން ﴿ٱذْهَبْ أَنتَ وَرَبُّكَ فَقَـٰتِلَآ إِنَّا هَـٰهُنَا قَـٰعِدُونَ﴾ (ކަލޭގެފާނުގެ ވެރިރަސްކަލާނގެއާ ކަލޭގެފާނު ވަޑައިގެން އެބައިމީހުންނާ ހަނގުރާމަކުރައްވާށެވެ. އަހަރުމެން މިތާނގައި އިށީނދެ ތިބޭނަމެވެ.) އަހަރުމެން ނުދަންނަވާނަމެވެ. އަހަރުމެން ދަންނަވާނީ اذهب أنت وربك فقاتلا إنا معكما مقاتلون (ކަލޭގެފާނުގެ ވެރި ރަސްކަލާނގެއާ އެކު ކަލޭގެފާނު ވަޑައިގެން ހަނގުރާމަ ކުރައްވާށެވެ. އަހަރުމެން ވެސް އެކުގައި ގޮސް ހަނގުރާމަ ކުރާނަމެވެ.) މިރިވެތި ޖަވާބާއި އެ ހުތުރު ޖަވާބާ ދެމެދު ހުރި ތަފާތު ދެކޭށެވެ."],["އެކަލޭގެފާނު ވިދާޅުވިއެވެ. މިއަޅާގެ ވެރިރަސްކަލާކޯއެވެ! މިއަޅާގެ أخ އާއި، މިއަޅާގެ އަމިއްލަ نفس މެނުވީ މިއަޅާޔަށް މިލްކުވެގެނެއް ނުވެއެވެ. ފަހެ، فاسق ވީ މީހުންނާއި އަޅަމެންނާ ދެމެދު ނިޔާއެއް ކުރައްވައިފާނދޭވެ! (25)","މޫސާ عليه السلام އެ މޮޔައިންގެ ޖަވާބުން ބަރީއަވެވަޑައިގެން، އެކަލޭގެފާނުގެ ވެރިރަސްކަލާނގެ ޙަޟްރަތުގައި އުޒުރުވެރިވެ ވަޑައިގަންނަވާ ޙާލު މާތް ﷲ އަށް ދެންނެވިއެވެ. މިއަޅާއަށް މިއަޅާގެ ނަފްސުގެ މައްޗަށް ނޫނީ ބާރު ނުފޯރުވޭނެއެވެ. މިއަޅާގެ އަޚު ހާރޫނު ވެސް ހަމަ އެފަދައެވެ. އެހެންކަމުން، އިބަރަސްކަލާނގެ ޢަދުލުވެރި ޙުކުމަކުން އަޅަމެންނާއި، އިބަރަސްކަލާނގެއަށް އުރެދުނު މީހުންނާ ދެމެދު ވަކިކޮށް ދެއްވައިފާނދޭވެ! އެކަލޭގެފާނުގެ ބޭނުންފުޅަކީ މާތް ﷲގެ ޙަޟްރަތުގައި ޝަކުވާދެންނެވުން ފިޔަވައި އެހެން ކަމެއް ނޫނެވެ. ކިޔަމަންތެރިކަމުން ބޭރުވެ، މާތް ﷲއާއި އެކަލާނގެ ރަސޫލާ ﷺ އަށް އުރެދިފައިވާ، އެ ނުކިޔަމަންތެރީންގެ ކިބައިން އެކަލޭގެފާނަށް ބަދަލު ހިއްޕަވައިދެއްވާތޯއެވެ."],["އެކަލާނގެ وحى ކުރެއްވިއެވެ. ހަމަކަށަވަރުން، އެކަން (އެބަހީ: مقدّس ވެގެންވާ ރަށުގެ ބިމަށް ވަނުން) އެއުރެންގެ މައްޗަށް حرام ކުރައްވާފައިވެއެވެ. ސާޅީސް އަހަރުވާންދެނެވެ. ދެވޭނުދެވޭ ތަނެއް ނޭނގި ބިމުގައި ބެހިގެން އެއުރެން އުޅުމަށެވެ. ފަހެ، فاسق ވި قوم ގެމީހުންގެ މައްޗަށް ކަލޭގެފާނު ހިތާމަ ނުކުރައްވާށެވެ! (26)","މާތް ﷲ މޫސާ عليه السلام އަށް ވަޙީކުރެއްވިއެވެ. މުޤައްދަސް ބިން އެބައިމީހުންގެ މައްޗަށް ސާޅީސް އަހަރު ވާންދެން ޙަރާމްކުރައްވައިފީމެވެ. ދެވޭނުދެވޭ ތަނެއް ނޭނގި ބިމުގައި ވިއްސިވިހާލިވެގެން އެބައިމީހުން އުޅުމަށެވެ. ފަހެ، ކަލޭގެފާނު އެ ފާސިޤުންގެ ޤައުމާމެދު ހިތާމަ ނުކުރައްވާށެވެ. ސާޅީސް އަހަރުގެ މުއްދަތަށް މިގޮތަށް ބިމުގައި ބެހެން އެބައިމީހުން ދޫކުރެއްވުމުގެ ޙިކްމަތަކީ ފިރްޢައުނުގެ ގަދަފަދަކަމާއި، ޖައްބާރުކަމުގެ ދަށުގައި، ނިކަމެތިކަމާއި، ބަލިކަށިކަމަށް ހޭނި، ފިނޑިވެފައިވާ ޖީލު ނެތިގެން ގޮސް އެބައެއްގެ މައްޗަށް މާތް ﷲ މުޤައްދަސް ބިން ފަތަޙަކޮށްދެއްވާނޭ، އީމާންތެރި، ހިތްވަރުގަދަ ޖީލެއް އުފެދިގެން އައުމަށް ވަގުތު ދެއްވުމެވެ. ރިވާވެގެން ވެއެވެ. އެބައިމީހުން މުޅި ރޭގަނޑު ހިނގައެވެ. ހެނދުނު ވާއިރު އެބައިމީހުންނަށް ތިބެވެނީ ހަމަ ތިބި ތާނގައެވެ. މާތް ﷲ އެބައިމީހުންނަށް އެކަމަކުން ޢުޤޫބާތް ދެއްވި ދެވޭނުދެވޭ ތަނެއް ނޭނގި ބެހުމަކީ މިއީއެވެ. މިވާހަކަ (ބެހުމުގެ ވާހަކަ) ތައުރާތުގައި ތަފްޞީލުކޮށް އައިސްފައި ވެއެވެ. ދެން މާތް ﷲ ގެންނަވާފައި މިވަނީ އާދަމު عليه السلام ގެ ދެދަރިކަލުން ކަމުގައިވާ ޤާބީލާއި ހާބީލުގެ ވާހަކައެވެ. މިއީ ހެވާއި ނުބައިގެ މެދުގައްޔާއި، އޯގާތެރިކަމާއި، ޖަރީމާއާ ދެމެދު އޮތް އަރައިރުމާއި، ހަމަނުޖެހުން ރަމްޒުކޮށްދޭ ވާހަކައެވެ."],["آدم ގެފާނުގެ ދެދަރިކަލުންގެ خبر، حق ގޮތުގައި ކަލޭގެފާނު އެއުރެންނަށް ކިޔައިދެއްވާށެވެ! އެއީ، އެ ދެދަރިކަލުން قربان އެއް ކުރިމަތިކުރެއްވިހިނދު (ކަންހިނގިގޮތުގެ ވާހަކަ) އެވެ. ފަހެ، އެ ދެދަރިކަލުންކުރެ އެއްދަރިކަލެއްގެ ކިބައިން (قربان) قبول ކުރެއްވިއެވެ. އަނެއް ދަރިކަލުންގެ ކިބައިން قبول އެއް ނުކުރެއްވިއެވެ. އެ ދަރިކަލުން ވިދާޅުވިއެވެ. ތިމަން، ކަށަވަރުންވެސް ކަލޭ قتل ކުރާހުށީމެވެ. އަނެއް ދަރިކަލުން ވިދާޅުވިއެވެ. اللَّه قبول ކުރައްވާކަން ކަށަވަރީ تقوى ވެރިންގެ ކިބައިންނެވެ. (27)","އޭ ރަސޫލާ عليه السلام އެވެ. އާދަމު عليه السلام ގެ ދެ ދަރިކަލުން ކުރެ ކޮންމެ ދަރިކަލަކަށް ޤުރުބާނެއް ކުރިމަތިކުރެއްވުމުން، ހާބީލުގެ ނިޔަތް ސާފުކަމުން މާތް ﷲ އޭނާގެ ޤުރްބާން ޤަބޫލުކުރައްވައި، ޤާބީލު މާތް ﷲގެ ޙުކުމަށް ނުރުހިގެން ހުރީތީ އޭނާގެ ޤުރްބާން ޤަބޫލުނުކުރެއްވުމުން ކަން ހިނގި ގޮތުގެ ވާހަކަ ކަލޭގެފާނަށް ޙަސަދަވެރިވެގެން ތިބި ޔަހޫދީންނަށް ކަލޭގެފާނު ކިޔަވައިވިދާޅުވެ ދެއްވައި، އެވާހަކަ އެބައިމީހުންނަށް ހަނދާންކޮށްދެއްވާށެވެ. އެހިނދު ޤާބީލު ހާބީލަށް ބުންޏެވެ. އަހުރެން ކަލޭ ޤަތުލުކޮށް ކަލޭގެ ފުށުން ސަލާމަތްވާ ހުށީމެވެ. ހާބީލު ޤާބީލަށް ބުންޏެވެ. އަހުރެން އެއްވެސް ކުށަކަށް އަރައިނުގަންނަނީސް ކަލޭ އަހުރެން ޤަތުލުކުރަނީ ކީއްވެ ހެއްޔެވެ؟ ޤާބީލު ބުންޏެވެ. މާތް ﷲ ކަލޭގެ ޤުރްބާން ޤަބޫލުކުރައްވައި އަހުރެންގެ ޤުރުބާން ޤަބޫލު ނުކުރެއްވީތީއެވެ. ޖަވާބުގައި ހާބީލު ބުންޏެވެ. މާތް ﷲ ޤަބޫލުކުރައްވާހުށީ، އެމީހެއްގެ ނިޔަތް ޚާލިޞްކޮށް، އެމީހެއްގެ ވެރިރަސްކަލާނގެއަށް ބިރުވެތިވެ، އެކަލާނގެ ޙުކުމަށް ދެކޮޅު ނުހެދި މީހެއްގެ ކިބައިންނެވެ."],["ހަމަކަށަވަރުން، ތިމަން قتل ކުރުމަށްޓަކައި ކަލޭގެ އަތް ތިމަންނަޔާ ދިމާޔަށް ދިއްކުރިއަސް، ކަލޭ قتل ކުރުމަށްޓަކައި، ތިމަންގެ އަތް ކަލެޔާ ދިމާޔަށް ދިއްކުރާނޭ މީހަކު ކަމުގައި ތިމަން ނުވަމެވެ. ހަމަކަށަވަރުން، عالم ތަކުގެވެރި اللَّه ދެކެ ތިމަން ބިރުގަންނަމެވެ. (28)","ކަލޭ އަނިޔާވެރި ގޮތުގައި އަހުރެން ޤަތުލުކުރަން އަހުރެންނާ ދިމާއަށް އަތްދިއްކުރިއަސް އަހުރެން އެފަދައިން ކަލެއާމެދު ނުހަދާހުށީމެވެ. އަހުރެންގެ ވެރިރަސްކަލާނގެ އަށް އަހުރެން ބިރުވެތިވަމެވެ."],["ހަމަކަށަވަރުން، ތިމަން އެދެނީ ތިމަންގެ ފާފައާއި ކަލޭގެ ފާފައާއިގެން (اللَّه ގެ حضرة އަށް) ކަލޭ رجوع ވުމެވެ. އޭރުން ކަލޭވާހުށީ، ނަރަކައިގެ أهل ވެރިންގެ ތެރެއިންނެވެ. އެއީ އަނިޔާވެރިންގެ ޖަޒާއެވެ. (29)","އަހުރެން ބޭނުން ވަނީ އަނިޔާ ލިބޭ މީހަކަށް ވާށެވެ. އަނިޔާވެރިއަކަށް ވާކަށް ނޫނެވެ. ކަލޭ އަހުރެން ޤަތުލުކޮށްފިއްޔާ، ކަލޭ ﷲގެ ޙަޟްރަތަށް ދާނީ ފުރިހަމަ ފާފައާއިގެންނެވެ. އަހުރެން ޤަތުލުކުރުމުގެ ފާފައާއި އަހުރެންގެ މައްޗަށް އަނިޔާވެރިވުމުގެ ފާފައެވެ. އޭރުން ކަލޭ ވާނީ ނަރަކަވެރީންގެ ތެރެއިންނެވެ. އެއީ، މާތް ﷲއަށް އުރެދޭ ކޮންމެ އަނިޔާވެރިއެއްގެ ޖަޒާއެވެ. ހާބީލުގެ ބަސް ﴿إِنِّي أَخَافُ اللَّهَ﴾ (އަހުރެން ﷲ އަށް ބިރުވެތިވަމެވެ.) ގައި އެވަނީ ޤާބީލުއަށް މާތް ﷲއަށް ބިރުވެތިވުމަށް ދީފައިވާ އިރުޝާދެކެވެ. އެހެނީ، ﷲ އަށް ބިރުވެތިވުމަކީ ޤަތުލުކުރުމުން އެއްކިބާ ކުރާނޭ ކަމެކެވެ. ﷲ އަށް ބިރުވެތި ވުމަކީ ﷲއަށް އީމާންވުމާއި، އެކަލާނގެ ޢަޛާބަށް ބިރުވެތިވުމުގެ މޭވާ ކަމުގައި ވާތީއެވެ."],["ދެން އޭނާގެ أخ އާ قتل ކުރުމަށް، އޭނާގެ نفس އޭނާޔަށް زينة ތެރިކޮށް ދައްކައި ފަހިކޮށްދިނެވެ. ދެން އޭނާ، އޭނާގެ أخ އާ قتل ކުޅައެވެ. ދެން އޭނާ، ގެއްލެނިވެގެންވާ މީހުންގެ ތެރެއިންވިއެވެ. (30)",'ދެން، އޭނާގެ ނަފްސު އޭނާގެ އަޚާ ޤަތުލުކުރުން ޒީނަތްތެރިކޮށް އޭނާއަށް ދައްކައި އެކަން ފަހިކުރިއެވެ. ދެން، އޭނާ އޭނާގެ އަޚާ ޤަތުލުކުޅައެވެ. ދެން، އޭނާ އަބާއްޖަވެރިވެ، ގެއްލެނިވެގެންވާ މީހުންގެ ތެރެއިން ވިއެވެ. ދުނިޔެ އާއި އާޚިރަތް ވެސް އޭނާއަށް ގެއްލުނީއެވެ. أخيه (އޭނާގެ އަޚާ) މި ލަފުޒު ބޭނުންކުރައްވާފައި ވަނީ އެ ޖަރީމާގެ ހުތުރުކަން ބޮޑު ވަރު ބަޔާންކުރެއްވުމަށެވެ. އެހެނީ، އޭނާ ޤަތުލުކުރީ ދުރުހިލޭ ޢަދުއްވެއް ނޫނެވެ. އޭނާގެ އެއްބަނޑު އެއްބަފާ އަޚާ ފިޔަވައި އެހެން މީހެއް ނޫނެވެ. މިއީ، ނުބައިކަމުގެ އިންތިހާއެވެ. عَنْ عَبْدِ اللَّهِ، عَنِ النَّبِيِّ صلى الله عليه وسلم قَالَ ‏"‏لاَ تُقْتَلُ نَفْسٌ ظُلْمًا إِلاَّ كَانَ عَلَى ابْنِ آدَمَ الأَوَّلِ كِفْلٌ مِنْ دَمِهَا وَذَلِكَ أَنَّهُ أَوَّلُ مَنْ سَنَّ الْقَتْلَ‏"‏.‏ (سنن النسائي، كتاب تحريم الدم، باب (1)) (ޢަބްދުﷲ (އިބްނު މަސްޢޫދު) رضي الله عنه ގެ އަރިއަހުން ރިވާވެގެން ވެއެވެ. ރަސޫލުﷲ ﷺ ޙަދީޘުކުރެއްވިއެވެ. "އަނިޔާވެރި ގޮތުގައި ނަފްސެއް ޤަތުލުކުރެވޭ ކޮންމެ ފަހަރަކު އާދަމު عليه السلام ގެ ފުރަތަމަ ދަރިކަލުންނަށް އެ ފާފައިން ބައެއް ލިބޭނެއެވެ. ޤަތުލުކުރުން ފަށައި އެކަމަށް މަގުދެއްކީ އޭނާކަމުގައި ވާތީއެވެ.") (ސުނަނުއް ނަސާއީ، ޙަދީޘު: 3985) ހާބީލު ޤާބީލަށް ވުރެ ވަކި ބަލިކަށީއެއް ނޫނެވެ. އެކަމަކު އޭނާ އެކަމުން ދުރުކުރީ އޭނާގެ ހިތުގައި އޮތް ﷲގެ ބިރުވެތިކަމެވެ. ދެން ޤަތުލުކުރުމަށް ފަހު އޭނާގެ އަޚާ ވަޅުލާނެ ގޮތެއް، އަޚާއަށް ހަދާނެ ގޮތެއް އޭނާއަށް ނޭނގުނެވެ. މާތް ﷲ ވަޙީކުރެއްވިއެވެ.'],["ދެން އޭނާގެ أخ އާގެ (ފުރާނަނެތް) މަސްގަނޑު ނިވާކުރާނީ ކޮންފަދަޔަކުންކަން އޭނާއަށް ދެއްކެވުމަށްޓަކައި، ބިން ހާވާނޭ ކާޅެއް اللَّه ފޮނުއްވިއެވެ. ދެން، އޭނާ ބުންޏެވެ. އޭ، އަހުރެންނަށް ހުރި ހިތާމަޔެއްގެ ބޮޑުކަމާއެވެ! އަހުރެންގެ أخ އާގެ މަސްގަނޑު ނިވާކުޅައުމަށް، މި ކާޅު ފަދައިންވުމަށްވެސް، އަހުރެން ނުކުޅެދިގެން ވީހެއްޔެވެ؟ ދެން، އޭނާ ހިތާމަކުރާ މީހުންގެ ތެރެއިންވިއެވެ. (31)","ދެން. ޤާތިލަށް އޭނާގެ އަޚާގެ ހަށިގަނޑު ވަޅުލާނެ ގޮތް ދެއްކެވުމަށް، އޭގެ ތުނބުންނާއި ފައިން ބިންގަނޑު ކޮންނާނެ ކާޅެއް މާތް ﷲ ފޮނުއްވިއެވެ. އެއީ، އެއް ދޫނި އަނެއް ދޫނި މަރާލައި ވަޅުގަނޑެއް ކޮނެ އެ ދޫނި ވަޅުލާތަން އޭނާއަށް ފެންނަ ގޮތަށެވެ. ދެން، އޭނާ އޭނާގެ އަޚާއާ މެދު އެގޮތަށް ކަންތައް ކުރިއެވެ. އަދި އޭނާ ދެރަވެ ހުރެ ބުންޏެވެ. އޭ އަހުރެންނަށް ހުރި ހިތާމައެއްގެ ބޮޑުކަމާއެވެ! އަހުރެންގެ އަޚާގެ ހަށިގަނޑު ވަޅުލަން މިކާޅު ފަދައިން ވުމަށްވެސް އަހުރެން ނުކުޅެދުނީ ހެއްޔެވެ؟ އޭނާ ކުރި ކަމާ މެދު ދެރަވެ އޭނާ ހިތާމަކުރިއެވެ. ކާޅަށް ކުރަން އެނގުނު ކަންތައް ކުރަންވެސް އޭނާއަށް ނޭނގުނީތީއެވެ. އޭނާގެ އަޚާ ޤަތުލުކުރެވުނީތީ އެނާ ދެރަވެ ހިތާމަކުރި ނަމަ އެކަން އޭނާއަށް ތައުބާއަކަށް ވީހެވެ. އިބްނު ޢައްބާސް رضي الله عنه ވިދާޅުވި ފަދައިންނެވެ. މިއީ ބިންމަތީގައި ހިނގި ޤަތުލުކުރުމުގެ ފުރަތަމަ ޖަރީމާއެވެ. މިވާހަކަ މިތާނގައި ގެންނެވުމުގެ ޙިކުމަތަކީ މި ނުބައި ޖަރީމާ ކަމުގައިވާ ޤަތުލުކުރުމުގެ ޖަރީމާއަކީ ޙަސަދަވެރިވުމުގެ ނަތީޖާކަން ހާމަކުރެއްވުމެވެ. މި ނުރައްކާތެރި ޙަސަދަވެރިކަމުގެ ބައްޔަކީ، ފަހުގެ ރަސޫލާ މުޙައްމަދު ﷺ އަށް ޙަސަދަވެރިވެ، އެކަލޭގެފާނުގެ ރަސޫލުކަން ދޮގުކޮށް، ތައުރާތުގައިވާ އެކަލޭގެފާނުގެ ސިފަފުޅުތައް ބަދަލުކޮށް އޮޅުވާލުމުގެ ސަބަބުން މާތް ﷲގެ ލަޢުނަތާއި ހަލާކު ޙައްޤުވި، ލަޢުނަތް ލެއްވިގެންވާ ޔަހޫދީންގެ ސިފައެވެ."],["އެކަމަށްޓަކައި إسرائيل ގެދަރިންގެ މައްޗަށް، ތިމަންރަސްކަލާނގެ ކަނޑައެޅުއްވީމެވެ. نفس އެއް މަރައިގެން، ނުވަތަ ބިމުގައި فساد އެއް އުފައްދައިގެން ނޫންގޮތަކަށް، نفس އެއް މަރައިފި މީހަކު، އެންމެހާ މީސްތަކުން މެރިފަދައެވެ. އަދި އެ نفس ދިރުވައިފި މީހާ (އެބަހީ: ނުމަރައި ދުނިޔޭގައި ބަހައްޓައިފިމީހާ) އެންމެހާ މީސްތަކުން ދިރުވިފަދައެވެ. ހަމަކަށަވަރުން، بيان ވެގެންވާ ހެކިތަކާއިގެން، ތިމަންރަސްކަލާނގެ رسول ން އެއުރެންގެ ގާތަށް ވަޑައިގަތެވެ. ދެން އެއަށްފަހު، އެއުރެންގެ ތެރެއިން ގިނަމީހުންނީ ބިމުގައި إسراف ކޮށްއުޅޭ މީހުންކަން ކަށަވަރެވެ. (އެބަހީ: މީހުން މެރުމާއި، كافر ކަމުގައި ހައްދުފަހަނަޅައި ގޮސްފައިވާ މީހުންކަން ކަށަވަރެވެ.) (32)","މި ނުބައިވެގެންވާ ޖަރީމާގެ ސަބަބުން، އެފަދަ ޖަރީމާތަކުގެ ނުބައިކަން ބޮޑުވެގެންވާކަން ހާމަވެގެން ގޮސްފައިވާތީ، ޤަތުލުކުރުން ހުއްދަކުރާ ސަބަބެއް ނެތި، ނުވަތަ މުރުތައްދުވުމާއި، މަގުފޭރުމާއި، މާތް ﷲ އަށް ޝިރުކުކުރުން ފަދަ ކަންކަމުން ބިންމަތީގައި ފަސާދަކޮށްގެން ޤަތުލުކުރުން ފިޔަވައި، މީހަކު ޤަތުލުކުރުމީ އެންމެހާ މީސްތަކުން މެރުން ފަދަ ކަމެއް ކަމުގައި ތިމަންރަސްކަލާނގެ ބަނީއިސްރާއީލުންގެ މައްޗަށް ކަނޑައެޅުއްވީމެވެ. މިތާނގައި ޚާއްޞަކޮށް ބަނީއިސްރާއީލުގެ ވާހަކަ ގެންނަވާފައި ވަނީ، ފުރަތަމަ ޤަތުލުގެ ޖަރީމާ ހިންގުމުގެ ސަބަބަކީ ޙަސަދަވެރިކަން ކަމުގައި ވެފައި، ޙަސަދަވެރިކަމަކީ ޔަހޫދީންގެ އެންމެ ޢާއްމު އެއް ސިފައަށް ވާތީއެވެ. ޤަތުލުގެ ޖަރީމާގެ ނުބައިކަން ބަޔާންކޮށް އެންމެ ފުރަތަމަ ބާވައިލެއްވުނު ފޮތަކީ ތައުރާތެވެ. މިއާއެކުވެސް ޔަހޫދީންވީ މިކަމުގައި އެންމެ ބޮޑަށް ހައްދު ފަހަނައަޅައި ގޮސްފައިވާ މީހުން ކަމުގައެވެ. އެބައިމީހުންގެ ކަންތައް ވަނީ ނަބީބޭކަލުން ޤަތުލުކުރުމާއި، ކުށެއް ނެތް މީހުންގެ ލޭ އޮހޮރުވުމާ، ބިންމަތީގައި ފަސާދަކުރުމާ ހަމައަށް ގޮސްފައެވެ. އެބޭކަލުންގެ ރަސޫލުކަން ތެދުކަމުގެ މައްޗަށް ދަލީލުކުރާ މުޢުޖިޒާތްތަކާއިގެން ހަމަކަށަވަރުން ބަނީއިސްރާއީލުންގެ ގާތަށް ރަސޫލުބޭކަލުން ވަޑައިގަތެވެ. ދެންފަހެ، އެބައިމީހުން އެބޭކަލުންގެ ރަސޫލުކަން ދޮގުކޮށް، ބިންމަތީގައި އަނިޔާވެރިކަމާއި، ނުކިޔަމަންތެރިކަމުގައި ޙައްދު ފަހަނައަޅައި ދިއުން ޢާއްމުކޮށްފިއެވެ. މިތާނގައި ވަނީ ޔަހޫދީން ޖަރީމާތައް ހިންގައި، ޤަތުލުކުރުމުގެ ނުބައިކަން ބޮޑުކަން އެނގި ތިބެވެސް، ލޭއޮހޮރުވާތީ މާތް ﷲ ރުހިވޮޑިނުގަންނަވާކަން ހާމަކުރައްވާފައެވެ. މިއިން ދަލީލުކޮށްދެނީ، އެބައިމީހުންގެ ހިތްތައް ހަރުވެފައިވާ ވަރާއި، މާތް ﷲއަށް ކިޔަމަންތެރިވުމާއި އެބައިމީހުން ދުރުވެފައިވާ ވަރެވެ. ޤަތުލުގެ ޖަރީމާގެ ވާހަކަ ގެންނެވުމަށް ފަހު ދެން މާތް ﷲ ގެންނަވާފައި މިވަނީ މަގު ފޭރުމުގެ ޖަރީމާގެ ވާހަކައެވެ. އެކަލާނގެ ވަޙީކުރައްވަނީ މިފަދައިންނެވެ."],["اللَّه އާއި، އެކަލާނގެ رسول އާއާ ހަނގުރާމަކޮށް އުޅޭ މީހުންނާއި، ބިމުގައި فساد ކުރުމަށް މަސައްކަތް ކޮށްއުޅޭ މީހުންގެ ޖަޒާއެއް ކަމުގައިވާކަން ކަށަވަރީ އެއުރެން މެރުމެވެ. ނުވަތަ صليب އަށް އެރުވުމެވެ. ނުވަތަ، ތަފާތުކޮށް އެއުރެންގެ އަތްފައި ބުރިކުރުމެވެ. (އެބަހީ: ކަނާތާއި، ވާތުފައި ނުވަތަ ވާތާއި، ކަނާތުފައި ބުރިކުރުމެވެ.) ނުވަތަ، ރަށުން ފޮނުވައިލުމެވެ. އެއީ އެއުރެންނަށް ދުނިޔޭގައި ހުރި ނިކަމެތިކަމެވެ. އަދި آخرة ގައި، އެއުރެންނަށް ބޮޑުވެގެންވާ عذاب ހުށްޓެވެ. (33)","މާތް ﷲގެ ދީނާއި އެކަލާނގެ ޝަރީޢަތާއި، އެކަލާނގެ ވަލީވެރިންނާއި، އެކަލާނގެ ރަސޫލުބޭކަލުންނާ ހަނގުރާމަކުރާ އަދި ބިންމަތީގައި ފަސާދަކުރަމުން ހިނގާ (މިއީ މަގު ފޭރުމުގެ ވާހަކައެވެ.) މީހުންގެ ޖަޒާއަކީ، އެބައިމީހުން އެންމެ ނުބައިގޮތުގައި މެރުން، ނުވަތަ ޞަލީބަށް އަރުވައި މީސްތަކުންނަށް ފެންނާނޭހެން ބެހެއްޓުން، ނުވަތަ އެބައިމީހުންގެ ކަނާތާއި ވާތު ފައި ކެނޑުން (مِّنْ خِلَـٰفٍ ގެ މުރާދަކީ މިއީއެވެ.) ނުވަތަ ރަށުން އެބައިމީހުން ބޭރުކުރުން ފިޔަވައި އެހެން ޖަޒާއެއް ނޫނެވެ. ހަނގުރާމައާއި ފަސާދަ އެކި ދަރަޖައަށް ވާތީ، މާތް ﷲ ވަނީ އެކަމުގެ ޢުޤޫބާތްވެސް ތަފާތު ދަރަޖަތަކަށް ބައްސަވާފައެވެ. އެއީ، ހަމައެކަނި ޤަތުލުކުރި މީހާ ޤަތުލު ކުރުމެވެ. ޤަތުލުކޮށް މުދާ ފޭރިގަންނަ މީހާ ޤަތުލުކޮށް ޞަލީބަށް އެރުވުމެވެ. މަގުފޭރޭ މީހާގެ ކަނާތާއި ވާތު ފައި ކެނޑުމެވެ. މަގުމަތީގައި މީސްތަކުންނަށް ބިރު ދައްކައި މީސްތަކުންގެ ހިތްތަކުގައި ބިރުވެރިކަން އުފައްދާ މީހާ ރަށުން ބޭރުކޮށް އަރުވާލުމެވެ. މި އަދަބަކީ ދުނިޔޭގައި އެބައިމީހުންނަށް ދެވޭ ނިކަމެތި ކަމެކެވެ. ޤިޔާމަތް ދުވަހު އެބައިމީހުންނަށް ނަރަކައިގެ ޢަޛާބު ހުއްޓެވެ. އުޤޫބާތް ކަނޑައަޅުއްވާފައި ވަނީ ޖަރީމާގެ މިންވަރަށެވެ. ޞަލީބަށް އަރުވާނެ ގޮތަކީ ދިރި ހުއްޓައި ޞަލީބަށް އަރުވައި، ލޮންސިއަކުން އޭނާގެ ބަނޑުފަޅައި، މަރުވުމަށް ފަހު މީހުންނަށް ޢިބްރަތަކަށް ވުމަށް ތިން ދުވަހު އެގޮތަށް ބެހެއްޓުމެވެ."],["އެއުރެންގެ މައްޗަށް ތިޔަބައިމީހުން ގަދަވެގަތުމުގެ ކުރިން، توبة ވި މީހުން މެނުވީއެވެ. ފަހެ، ހަމަކަށަވަރުން، اللَّه އީ، ގިނަގިނައިން ފާފަފުއްސަވާ رحيم ވަންތަ ރަސްކަލާނގެކަން، ތިޔަބައިމީހުން ދަންނާށެވެ! (34)","ހަނގުރާމަވެރިންނާއި، މަގުފޭރޭ މީހުންގެ ތެރެއިން، ތިޔަބައިމީހުންގެ އަތްތައް އެބައިމީހުންނާ ހަމައަށް ނުފޯރަނީސް ނުވަތަ އެބައިމީހުންނަށް އަދަބު ދިނުމަށް ތިޔަބައިމީހުން އެމީހުން ހައްޔަރުނުކުރަނީސް ތައުބާ ވެއްޖެ މީހާއަށް ތިޔަބައިމީހުން މާފުކުރާށެވެ. ފަހެ، މާތް ﷲއީ ގިނަގިނައިން ފާފަ ފުއްސަވާ ރަޙްމަތްވަންތަކަމުގައި މަތިވެރި ރަސްކަލާނގެއެވެ. ކުށްވެރިޔާއާ ހަމައަށް އަތް ނުފޯރުމާއި، ނުވަތަ އޭނާ ހައްޔަރުނުކުރެވުމާއި ތައުބާވުން ގުޅުވާފައި ވަނީ، ހައްޔަރުކުރުމަށް ފަހު އޭނާގެ ޙައްދު މާފު ނުކުރެވޭނެ ކަން އެންގެވުމަށެވެ."],["އޭ إيمان ވެއްޖެ މީސްތަކުންނޭވެ! ތިޔަބައިމީހުން اللَّه އަށް تقوى ވެރިވާށެވެ! އަދި އެކަލާނގެ حضرة އަށް ކުއްތަންވުމުގެ މަގު ތިޔަބައިމީހުން އެދޭށެވެ! އަދި އެކަލާނގެ މަގުގައި ތިޔަބައިމީހުން جهاد ކުރާށެވެ! (އެއީ) ތިޔަބައިމީހުން، ދިންނަވައި نصيب ލިބުމަށްޓަކައެވެ. (35)","ޤަތުލުކުރުމާއި، ފަސާދަކުރުމުގެ ނުބައިކަން ބަޔާންކުރެއްވުމަށްފަހު މާތް ﷲ މިވަނީ މާތް ﷲ އަށް ކިޔަމަންވެ، އެކަލާނގެ އަމުރުފުޅުތަކަށް ބޯލަނބައި، އެކަލާނގެ ޢަޛާބުން ރައްކާތެރިވުމަށް އެކަލާނގެ އަޅުތަކުންނަށް އަންގަވާފައެވެ. މާނައީ: އޭ އީމާންވެއްޖެ މީސްތަކުންނޭވެ! ތިޔަބައިމީހުން މާތް ﷲ އަށް ބިރުވެތިވާށެވެ. އަދި އެކަލާނގެއަށް ކިޔަމަންވުމާއި، އެކަލާނގެއަށް އަޅުކަންކުރުމާ ގާތްކޮށްދޭ ކަންކަން ތިޔަބައިމީހުން ހޯދާށެވެ. އަދި މާތް ﷲގެ ދީން މަތިވެރި ކުރުމަށް އެކަލާނގެ މަގުގައި ތިޔަބައިމީހުން ޖިހާދުކުރާށެވެ. ތިޔަބައިމީހުންނަށް ދާއިމީ ނިޢުމަތް ލިބޭނީ އޭރުންނެވެ."],["ހަމަކަށަވަރުން، كافر ވި މީހުން، قيامة ދުވަހުގެ عذاب ން އެއުރެން ސަލާމަތްވެގަތުމަށް އެތަކެތިން فدية ދިނުމަށްޓަކައި، ބިމުގައިވާ އެންމެހާ ތަކެއްޗާއި، އެއާއެކު ހަމައެފަދަ ތަކެތި، އެއުރެންނަށް މިލްކުވެގެންވީ ނަމަވެސް، އެއުރެންގެ ކިބައިން قبول އެއް ނުކުރެއްވީހެވެ. އަދި އެއުރެންނަށް ވޭންދެނިވި عذاب ހުށްޓެވެ. (36)","ކާފިރުވީ މީހާއަށް ދުނިޔޭގައި ހުރި ހުރިހާ ކަންޒަކާއި، ރަނަކާއި، ފައިސާއަކާއި، މުދަލަކާއި، އެފަދަ ހުރިހާ އެއްޗެއް ލިބި، ޤިޔާމަތް ދުވަހު މާތް ﷲގެ ޢަޛާބުން ސަލާމަތް ވުމަށް ފިދްޔައިގެ ގޮތުގައި ހުށަހެޅި ނަމަވެސް އޭނާގެ ފިދްޔަ މާތް ﷲޤަބޫލުނުކުރައްވާނެއެވެ. އޭނާއަށް ނަރަކައިގެ ދާއިމީ ޢަޛާބު ހުށްޓެވެ."],["ނަރަކައިގެ އަލިފާނުގެ ތެރެއިން ނުކުތުމަށް އެއުރެން އެދޭނެތެވެ. (ނަމަވެސް) އެތަނުން ނުކުމެވޭނޭ ބަޔަކު ކަމުގައި، އެއުރެން ނުވެތެވެ. އަދި އެއުރެންނަށް ދެމިހުންނަނިވި عذاب ހުށްޓެވެ. (37)",'އެބައިމީހުން ނަރަކައިން ނުކުންނާނެ ނަމައޭ އެ ކާފިރުން ހިތަށް އަރާނެއެވެ. އެބައިމީހުންނީ ނަރަކައިން ނުކުންނާނެ ބައެއް ނޫނެވެ. އަދި އެބައިމީހުންނަށް މެދު ކެނޑުމެއް ނެތް ދާއިމީ ޢަޛާބު ހުށްޓެވެ. عَنْ قَتَادَةَ، حَدَّثَنَا أَنَسُ بْنُ مَالِكٍ ـ رضى الله عنه ـ أَنَّ نَبِيَّ اللَّهِ صلى الله عليه وسلم كَانَ يَقُولُ ‏ "‏ يُجَاءُ بِالْكَافِرِ يَوْمَ الْقِيَامَةِ فَيُقَالُ لَهُ أَرَأَيْتَ لَوْ كَانَ لَكَ مِلْءُ الأَرْضِ ذَهَبًا أَكُنْتَ تَفْتَدِي بِهِ فَيَقُولُ نَعَمْ‏.‏ فَيُقَالُ لَهُ قَدْ كُنْتَ سُئِلْتَ مَا هُوَ أَيْسَرُ مِنْ ذَلِكَ ‏"‏‏. (صحيح البخاري، كتاب الرقاق، باب من نوقش الحساب عُذِّب) (ޤަތާދާގެ ކިބައިން ރިވާވެގެން ވެއެވެ. އަނަސު ބްނު މާލިކު رضي الله عنه ކިޔައިދެއްވިއެވެ. ރަސޫލުﷲ ﷺ ޙަދީޘް ކުރައްވާ ކަމުގައި ވިއެވެ. "ކާފިރުވީ މީހާ ޤިޔާމަތް ދުވަހު ގެނެސް އޭނާއަށް ބުނެވޭނެއެވެ. ބުނެބަލާށެވެ. ކަލެއަށް ބިންފުރާ ރަން މިލްކުވެގެންވާ ނަމަ ފިދްޔައިގެ ގޮތުގައި އެ ދޭނަން ހެއްޔެވެ. އޭނާ ދަންނަވާނެއެވެ. އާދޭހެވެ. ދެން މާތް ﷲ އޭނާއަށް ވަޙީކުރައްވާނެއެވެ. ތިމަންރަސްކަލާނގެ ކަލޭގެ ކިބައިން އެދިވޮޑިގަތީ އެއަށްވުރެ މާ ފަސޭހަ ކަމެކެވެ." (ޞަޙީޙުލް ބުޚާރީ، ޙަދީޘު: 6538) މަގުފޭރޭ މީހާގެ ޢުޤޫބާތް ބަޔާންކުރެއްވުމަށް ފަހު މާތް ﷲ ދެން ބަޔާން ކުރައްވަނީ ވައްކަންކުރާ މީހާގެ ޢުޤޫބާތެވެ. އެކަލާނގެ ވަޙީކުރައްވަނީ މިފަދައިންނެވެ.'],["ވައްކަންކުރާ ފިރިހެނާއާއި، ވައްކަންކުރާ އަންހެނާ (ދަންނާށެވެ!) ފަހެ، ތިޔަބައިމީހުން އެ ދެމީހުންގެ އަތްތައް ބުރިކުރާށެވެ! (އެއީ) އެ ދެ މީހުން ކުޅަކަންތަކުގެ ޖަޒާއަކަށް، اللَّه ގެ حضرة ން ކަނޑައަޅުއްވާފައިވާ عبرة ތެރި عقوبات އެއްގެ ގޮތުންނެވެ. اللَّه އީ، عزيز ވަންތަ حكيم ވަންތަ ރަސްކަލާނގެއެވެ. (38)","ވައްކަންކުރި ކޮންމެ މީހެއްގެ، ފިރިހެނަކަށް ވިޔަސް އަދި އަންހެނަކަށް ވިޔަސް، އަތް ކަނޑާށެވެ. އޭނާގެ ހުތުރުވެގެންވާ ޢަމަލުގެ ޖަޒާއެއްގެ ގޮތުގައެވެ. އަދި ޢިއްޒަތްތެރިވަންތަ، މަތިވެރިވަންތަ، ތަދުބީރުކުރެއްވުމާއި، ޙުކުމްތައް ކަނޑައެޅުއްވުމުގައި ޙިކްމަތްވަންތަ ރަސްކަލާނގެ ޙަޟްރަތުން ޢުޤޫބާތެއްގެ ގޮތުގައެވެ."],["ފަހެ، އަނިޔާވެރިވުމަށްފަހު، (އެބަހީ: ވައްކަންކުރުމަށްފަހު) توبة ވެ (އޭނާގެ عمل) إصلاح ކޮށްފިމީހާ (ދަންނާށެވެ!) ފަހެ، ހަމަކަށަވަރުން، اللَّه އެމީހާގެ މައްޗަށް توبة ލައްވާނެތެވެ. ހަމަކަށަވަރުން، اللَّه އީ، ގިނަގިނައިން ފާފަފުއްސަވާ رحيم ވަންތަ ރަސްކަލާނގެއެވެ. (39)","ވަގުންގެ ތެރެއިން ތައުބާވެ، އޭނާގެ ޢަމަލުތައް އިޞްލާޙުކުރި މީހާގެ ތައުބާ މާތް ﷲ ޤަބޫލުކުރައްވާނެއެވެ. ފަހެ، މާތް ﷲއީ ގިނަގިނައިން ފާފަ ފުއްސަވާ، އަދި އެމީހެއްގެ ކުށުން ރުޖޫޢަވެ ތައުބާ ވާ މީހާއަށް ނުހަނު އޯގާވަންތަ ރަސްކަލާނގެއެވެ. ވައްކަންކުރާ މީހާގެ އަތް ކެނޑުމަކީ އެ ނުބައި ޖަރީމާ ތަކުރާރުވުން ހުއްޓުވަން އެންމެ ރަނގަޅު ޢުޤޫބާތް ކަމުގައި ޤުރްއާނުގައި މިވަނީ ކަނޑައަޅުއްވާފައެވެ. އެހެނީ، ވައްކަން ކުރާ އަތަކީ ޚިޔާނާތްތެރި، ފާފަވެރި އަތެކެވެ. މީސްތަކުން މުދަލާއި ފުރާނައާ މެދު ބިރުވެރިކަމެއް ނެތި، އަމާންކަމާއެކު ތިބުމަށްޓަކައި ވައްކަންކުރާ އަތް ކަނޑަން ޖެހެއެވެ. ވައްކަން ކުރާ މީހާގެ މައްޗަށް ވިހި އަހަރު ދުވަހުގެ ޖަލު ހުކުމެއް ކުރުމަށް ވުރެ، އޭނާ ވައްކަންކުރުން ހުއްޓުވަން އޭނާގެ އެއް އަތް ކެނޑުމުން ކުރާ އަސަރު މާ ބޮޑެވެ. މާތް ﷲ އީ އިންސާނުންނަށް މަޞްލަޙަތު ހުރި ގޮތަށް ކަންކަން ޝަރުޢުކުރެއްވުމާއި، މުދަލާއި ފުރާނައިގެ އަމާންކަމާއި ހަމަޖެހުން ޤާއިމްކުރެއްވުމުގައި އެންމެ ޙިކްމަތްވަންތަ ރަސްކަލާނގެއެވެ. އެކަމަކު، ޝަރީޢަތުގައި ކަނޑައަޅުއްވާފައިވާ ޝަރުޠުތައް ފުރިހަމަވެގެން ނޫނީ ވައްކަން ކުރާ މީހާގެ އަތް ނުކެނޑޭނެއެވެ. އެޝަރުޠުތަކުގެ ތެރޭގައި ވަގަށް ނެގުނު އެއްޗަކީ އެފަދަ އެއްޗެތި ރައްކާކުރާ ތަނެއްގައި ރައްކާކުރެވިފައި އޮތް އެއްޗަކަށްވުމާއި، ސިއްރުން ނެގުމާއި، އޭގައި ޙާޖަތެއް އަދި ޝުބުހާ އެއް ނެތުމާ މިނޫންވެސް ޝަރުޠު ހިމެނެއެވެ."],["ހަމަކަށަވަރުން، އުޑުތަކާއި، ބިމުގެ ވެރިކަން اللَّه އަށް މިލްކުވެގެންވާކަން ތިބާ ނުދަންނަމުހެއްޔެވެ؟ އެކަލާނގެ އިރާދަކުރައްވާ މީހަކަށް އެކަލާނގެ عذاب ދެއްވަތެވެ. އަދި އެކަލާނގެ އިރާދަކުރައްވާ މީހަކަށް އެކަލާނގެ ފާފަފުއްސަވަތެވެ. اللَّه އީ، ކޮންމެކަމެއްގެ މައްޗަށް ކުޅަދުންވަންތަ ރަސްކަލާނގެއެވެ. (40)","އޭ އިންސާނާއެވެ! ގަދަފަދަވެގެންވާ ބާރުވެރިކަން ލިބިގެންވަނީ، އަދި އުޑުތަކާއި ބިންތަކުގެ މިލްކުވެރިކަން ވަނީ މާތް ﷲއަށްކަން ތިބާއަށް ނޭނގޭ ހެއްޔެވެ؟ އެކަލާނގެ އިރާދަކުރައްވާ ގޮތަކަށް އެތަންތަނުގެ ކަންކަން ހިންގަވައެވެ. މިގޮތުން އެކަލާނގެ އިރާދަކުރައްވާ މީހަކަށް ޢަޛާބުދެއްވައި، އެކަލާނގެ އިރާދަކުރައްވާ މީހެއްގެ ފާފަ ފުއްސަވައިދެއްވައެވެ."],["އޭ رسول އާއެވެ! އެއުރެންގެ ހިތްތައް إيمان ނުވެ، އެއުރެންގެ އަނގައިން ތިމަންމެން إيمان ވެއްޖައީމުއޭ ބުނި މީހުންގެ ތެރެއިންނާއި، يهودى ން ކަމުގައިވި މީހުންގެ ތެރެއިން كافر ވުމަށް އަވަސްވެގަންނަ މީހުންނާމެދު، ކަލޭގެފާނު ހިތާމަ ނުކުރައްވާށެވެ! އެއުރެންނަކީ، ދޮގުތައް ގިނަގިނައިން އަޑުއަހާ މީހުންނެވެ. (އަދި) ކަލޭގެފާނުގެ އަރިހަށް ނާންނަ އެހެންބަޔެއްގެ ބަސް، ގިނަގިނައިން އަޑުއަހާ މީހުންނެވެ. (توراة ގެ) كلمة ތައް އެ ހުންނަންވީ ތަންތަނުން އެއުރެން ބަދަލުކުރެތެވެ. އެއުރެން ބުނެތެވެ. ތިޔަބައިމީހުންނަށް މި كلمة ތައް (އެބަހީ: ބަދަލުކުރި كلمة ތައް) ލިބިއްޖެނަމަ، އޭގައި ތިޔަބައިމީހުން ހިފަހައްޓާށެވެ! އެ كلمة ތައް ތިޔަބައިމީހުންނަށް ނުލިބުނުނަމަ، ތިޔަބައިމީހުން ރައްކާތެރިވާށެވެ! اللَّه އެ މީހަކު މަގުފުރެއްދެވުމަށް އިރާދަކުރައްވާ މީހާ (ދަންނާށެވެ!) ފަހެ، اللَّه ގެ حضرة ން އެމީހަކަށްޓަކައި އެއްވެސް ކަމެއް ކަލޭގެފާނަކަށް މިލްކުވެގެނެއް ނުވާނެއެވެ. އެއުރެންނަކީ، އެއުރެންގެ ހިތްތައް طاهر ކުރެއްވުމަށް اللَّه އިރާދަކުރައްވާފައިނުވާ މީހުންނެވެ. އެއުރެންނަށް ދުނިޔޭގައި ހުރީ ނިކަމެތިކަމެވެ. އަދި آخرة ގައި އެއުރެންނަށް ބޮޑުވެގެންވާ عذاب ހުށްޓެވެ. (41)",'މިއީ އީމާންކަން ފާޅުކޮށް، ކާފިރުކަން ފޮރުވައިގެން ތިބި މުނާފިޤުންގެ ވާހަކައެވެ. މާނައީ އޭ ރަސޫލާ ﷺ އެވެ. ކަލޭގެފާނު ހިތާމަނުކުރައްވާށެވެ. އަދި ވާދައަށް ދުވާ މައިދާނެއްގައި ވާދަކުރާފަދައިން، ކާފިރުކަމާ ދިމާއަށް ދާން ވާދަކުރަމުންދާ މުނާފިޤުންގެ ޢަމަލުތަކާމެދު ކަލޭގެފާނު ހިތާމަނުކުރައްވާށެވެ. އޭގެ ތެރެއިން ކޮންމެ މީހަކުވެސް ބޭނުންވަނީ އެންމެ ކުރިން ރިލޭ ދަނޑިބުރީގައި ހިފާށެވެ. ދެން މާތް ﷲ އެބައިމީހުންގެ ޙާލު ބަޔާންކުރައްވަނީ އެކަލާނގެ މި ބަސްފުޅުންނެވެ. ﴿مِنَ ٱلَّذِينَ قَالُوٓا۟ ءَامَنَّا بِأَفْوَٰهِهِمْ وَلَمْ تُؤْمِن قُلُوبُهُمْ ۛ ﴾ މާނައީ މުނާފިޤުންގެ ތެރޭގައި އެބައިމީހުންގެ އީމާންކަން އެބައިމީހުންގެ އަރު ފަހަނައަޅައި ނުދާ މީހުން އެބަތިއްބެވެ. އެބައިމީހުންގެ ދުލުން ތިމަންމެން އީމާންވެއްޖައީމޭ ބުނާއިރު، އެބައިމީހުން ގެ ހިތް ވަނީ ކާފިރުވެފައެވެ. އީމާންކަމުގެ ފަރިކަން އެ ހިތްތަކާ ހަމައަށް ނުފޯރައެވެ. ދެން އަންނަނީ ކާފިރުކަމާއި މަގުފުރެދުމުގެ އަހުލުވެރީންގެ ތެރެއިން ދެވަނަ ޖަމާއަތުގެ ވާހަކައެވެ. އެއީ މާތް ﷲގެ ކަލާމްފުޅު ބަދަލުކޮށް އޮޅުވާލި ޔަހޫދީންނެވެ. މާނައީ، ދޮގު އަދި ބާޠިލު ވާހަކަ އަޑުއަހައި، ބޮޑާވެގަތުމުގެ ގޮތުންނާއި، ޢަދާވާތްތެރިކަން އިތުރުކުރުމުގެ ގޮތުން ކަލޭގެފާނުގެ މަޖިލީހަށް ހާޒިރުނުވާ، އެހެން ބަޔަކަށްޓަކައި އެވާހަކަ ފަތުރާ ޔަހޫދީންނާމެދު ކަލޭގެފާނު ހިތާމަނުކުރައްވާށެވެ. އެބައިމީހުން މާތް ﷲގެ ކަލާމްފުޅު ބަދަލުކޮށް އޮޅުވާލައެވެ. އަދި ކާފިރުކަމުގައި އެބައިމީހުންގެ އަޚުންނަށް އެބައިމީހުން ބުނެއެވެ. މުޙައްމަދު ﷺ ތިޔަބައިމީހުންނަށް ޙައްދު ޖަހަން އަންގަވައިފިއްޔާ އެކަން ކުރާށެވެ. އަދި ރަޖަމްކުރުމަށް އަންގަވައިފިއްޔާ އެކަން ނުކުރާށެވެ. މިއާޔަތުގައި އިޝާރާތް މިކުރައްވަނީ ޒިނޭއާ ރަޖަމްކުރުމާ ގުޅޭގޮތުން ޔަހޫދީން ދެއްކި ވާހަކައަކަށެވެ. عَنِ الْبَرَاءِ بْنِ عَازِبٍ، قَالَ مُرَّ عَلَى النَّبِيِّ صلى الله عليه وسلم بِيَهُودِيٍّ مُحَمَّمًا مَجْلُودًا فَدَعَاهُمْ صلى الله عليه وسلم فَقَالَ ‏"‏ هَكَذَا تَجِدُونَ حَدَّ الزَّانِي فِي كِتَابِكُمْ ‏"‏ ‏.‏ قَالُوا نَعَمْ ‏.‏ فَدَعَا رَجُلاً مِنْ عُلَمَائِهِمْ فَقَالَ ‏"‏ أَنْشُدُكَ بِاللَّهِ الَّذِي أَنْزَلَ التَّوْرَاةَ عَلَى مُوسَى أَهَكَذَا تَجِدُونَ حَدَّ الزَّانِي فِي كِتَابِكُمْ ‏"‏ ‏.‏ قَالَ لاَ وَلَوْلاَ أَنَّكَ نَشَدْتَنِي بِهَذَا لَمْ أُخْبِرْكَ نَجِدُهُ الرَّجْمَ وَلَكِنَّهُ كَثُرَ فِي أَشْرَافِنَا فَكُنَّا إِذَا أَخَذْنَا الشَّرِيفَ تَرَكْنَاهُ وَإِذَا أَخَذْنَا الضَّعِيفَ أَقَمْنَا عَلَيْهِ الْحَدَّ قُلْنَا تَعَالَوْا فَلْنَجْتَمِعْ عَلَى شَىْءٍ نُقِيمُهُ عَلَى الشَّرِيفِ وَالْوَضِيعِ فَجَعَلْنَا التَّحْمِيمَ وَالْجَلْدَ مَكَانَ الرَّجْمِ ‏.‏ فَقَالَ رَسُولُ اللَّهِ صلى الله عليه وسلم ‏"‏ اللَّهُمَّ إِنِّي أَوَّلُ مَنْ أَحْيَا أَمْرَكَ إِذْ أَمَاتُوهُ ‏"‏ ‏.‏ فَأَمَرَ بِهِ فَرُجِمَ فَأَنْزَلَ اللَّهُ عَزَّ وَجَلَّ ‏{‏ يَا أَيُّهَا الرَّسُولُ لاَ يَحْزُنْكَ الَّذِينَ يُسَارِعُونَ فِي الْكُفْرِ‏}‏ إِلَى قَوْلِهِ ‏{‏ إِنْ أُوتِيتُمْ هَذَا فَخُذُوهُ‏}‏ يَقُولُ ائْتُوا مُحَمَّدًا صلى الله عليه وسلم فَإِنْ أَمَرَكُمْ بِالتَّحْمِيمِ وَالْجَلْدِ فَخُذُوهُ وَإِنْ أَفْتَاكُمْ بِالرَّجْمِ فَاحْذَرُوا ‏.‏ فَأَنْزَلَ اللَّهُ تَعَالَى ‏{‏ وَمَنْ لَمْ يَحْكُمْ بِمَا أَنْزَلَ اللَّهُ فَأُولَئِكَ هُمُ الْكَافِرُونَ‏}‏ ‏{‏ وَمَنْ لَمْ يَحْكُمْ بِمَا أَنْزَلَ اللَّهُ فَأُولَئِكَ هُمُ الظَّالِمُونَ‏}‏ ‏{‏ وَمَنْ لَمْ يَحْكُمْ بِمَا أَنْزَلَ اللَّهُ فَأُولَئِكَ هُمُ الْفَاسِقُونَ‏}‏ فِي الْكُفَّارِ كُلُّهَا.‏ (صحيح مسلم، كتاب الحدود، باب رَجْمِ الْيَهُودِ أَهْلِ الذِّمَّةِ فِي الزِّنَا) ‏‏(އަލްބަރާއު ބްނު ޢާޒިބު رضي الله عنه ގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ ގައިގާ ކަޅުކުލަ ހާކައި، ޙައްދު ޖަހާފައިވާ ޔަހޫދީއަކު ރަސޫލުﷲ ﷺ ގެ ކުރިފުޅުމަތިން ގެންދެވުނެވެ އެހިނދު އެކަލޭގެފާނު އެމީހުންނަށް ގޮވައިލައްވައި ސުވާލުކުރެއްވިއެވެ. "ތިޔަބައިމީހުންނަށް ފެންނަނީ ތިޔަބައިމީހުންގެ ފޮތުގައި ޒިނޭގެ ހައްދު މިހެން އޮއްވާ ހެއްޔެވެ؟" އެބައިމީހުން ދެންނެވިއެވެ. އާދޭހެވެ. ދެން އެކަލޭގެފާނު އެބައިމީހުންގެ ޢިލްމުވެރިންގެ ތެރެއިން މީހަކު ގެންނަވައި ވިދާޅުވިއެވެ. މޫސާ عليه السلام ގެ މައްޗަށް ތައުރާތު ބާވައިލެއްވި، ރަސްކަލާނގެއަށްޓަކައި ބުނަމެވެ. ތިޔަބައިމީހުންގެ ފޮތުގައި ޒިނޭގެ ޙުކުމް އޮންނަނީ އެގޮތަށް ހެއްޔެވެ؟ އޭނާ ދެންނެވިއެވެ. ނޫނެކެވެ. ކަލޭގެފާނު ތިޔަ ވިދާޅުވި ފަރާތަށްޓަކައޭ ވިދާޅުނުވިނަމަ ކަލޭގެފާނަށް އެވާހަކަ ނުދެންނެވީމުހެވެ. އަހަރުމެންނަށް ފެންނަ ޙުކުމަކީ ރަޖަމެވެ. އެކަމަކު އަހަރުމެންގެ އަޝްރާފުންގެ ތެރޭގައި ޒިނޭ ޢާއްމުވީއެވެ. އެހެންކަމުން، އަހަރުމެންނަށް މާތް މީހަކު ހައްޔަރުކުރެވިއްޖެނަމަ އޭނާ ދޫކޮށްލަނީއެވެ. އަދި އަހަރުމެންނަށް ނިކަމެއްޗަކު ހައްޔަރު ކުރެވިއްޖެނަމަ އޭނާގެ މައްޗަށް ޙައްދު ޤާއިމްކުރަނީއެވެ. ދެން އަހަރުމެން ބުނީމެވެ. އަޝްރާފުންގެ މީހާއާއި، ނިކަމެތި މީހާއަށް ހަމަހަމަކޮށް ޤާއިމްކުރެވިދާނޭ ޙައްދެއްގެ މައްޗަށް އެއްބަސްވަމާ ހިނގާށެވެ. މިގޮތުން ރަޖަމްކުރުމުގެ ބަދަލުގައި، އެމީހެއްގެ ގައިގައި ކަޅުކުލަ ލައި ހައްދު ޖެހުމަށް އަހަރުމެން އެއްބަސްވީމެވެ. އެހިނދު ރަސޫލުﷲ ﷺ ޙަދީޘުކުރެއްވިއެވެ. "އޭ މިއަޅާގެ ވެރިރަސްކަލާކޮ! އެބައިމީހުން އިބަރަސްކަލާނގެ ޙުކުމް މަރާފައި ވަނިކޮށް އެ ޙުކުމް ފުރަތަމަ ދިރުވީ މިއަޅާއެވެ." ދެން އެކަލޭގެފާނުގެ އަމުރުފުޅަށް އެ މީހާ ރަޖަމް ކުރެވުނެވެ. ދެން އެބައިމީހުންނާ ބެހޭގޮތުން ﴿يَـٰٓأَيُّهَا ٱلرَّسُولُ لَا يَحْزُنكَ ٱلَّذِينَ يُسَـٰرِعُونَ فِى ٱلْكُفْرِ﴾ އިން ފެށިގެން ﴿إِنْ أُوتِيتُمْ هَـٰذَا فَخُذُوهُ ﴾ އާ ހަމައަށް ބާވައިލެއްވިއެވެ. އެބައިމީހުން (ޔަހޫދީން) ބުންޏެވެ. ތިޔަބައިމީހުން މުޙައްމަދު ﷺ ގެ އަރިއަހަށް ދާށެވެ. ގައިގައި ކަޅުކުލަ ލައި ޙައްދުޖެހުމަށް އެކަލޭގެފާނު ތިޔަބައިމީހުންނަށް އަމުރުކުރައްވައިފި ނަމަ އެކަން ކުރާށެވެ. އަދި ރަޖަމްކުރުމަށް އަމުރުކުރައްވައިފިނަމަ އެކަން ނުކުރާށެވެ. ދެން މާތް ﷲ މި އާޔަތްތައް ބާވައިލެއްވިއެވެ. ﴿وَمَن لَّمْ يَحْكُم بِمَآ أَنزَلَ ٱللَّهُ فَأُو۟لَـٰٓئِكَ هُمُ ٱلْكَـٰفِرُونَ﴾، ﴿وَمَن لَّمْ يَحْكُم بِمَآ أَنزَلَ ٱللَّهُ فَأُو۟لَـٰٓئِكَ هُمُ ٱلظَّـٰلِمُونَ﴾، ﴿وَمَن لَّمْ يَحْكُم بِمَآ أَنزَلَ ٱللَّهُ فَأُو۟لَـٰٓئِكَ هُمُ ٱلْفَـٰسِقُونَ﴾ މި ހުރިހާ އާޔަތެއްވެސް ބާވައިލެއްވީ ކާފިރުންނާ ބެހޭގޮތުންނެވެ.) (ޞަޙީޙު މުސްލިމް، ޙަދީޘު: 1700) އެބައިމީހުން އެ ކުރި ކަންތަކުގެ މޮޔަކަން ބަޔާންކުރައްވަމުން މާތް ﷲ ވަޙީކުރައްވަނީ ﴿وَمَن يُرِدِ ٱللَّهُ فِتْنَتَهُۥ فَلَن تَمْلِكَ لَهُۥ مِنَ ٱللَّهِ شَيْـًٔا ۚ أُو۟لَـٰٓئِكَ ٱلَّذِينَ لَمْ يُرِدِ ٱللَّهُ أَن يُطَهِّرَ قُلُوبَهُمْ ۚ لَهُمْ فِى ٱلدُّنْيَا خِزْىٌ ۖ وَلَهُمْ فِى ٱلْءَاخِرَةِ عَذَابٌ عَظِيمٌ ﴾ އަދި މާތް ﷲ މަގުފުރައްދަވައި އަބާއްޖަވެރިކުރައްވަން އިރާދަކުރައްވައިފި މީހެއްގެ ކިބައިން އެކަން ދުރުކުރެވޭނެ އެއްވެސް ފަރާތެއް ނުވެއެވެ. ކާފިރުކަމާއި މަގުފުރެދުމުގެ ނަޖިހުންނާއި، ނުކިޔަމަންތެރިކަމުގެ މިލައިން އެ އަބާއްޖަވެރި ފާޖިރުންގެ ހިތް ޠާހިރުކުރެއްވުމަށް މާތް ﷲ އިރާދަނުކުރައްވައެވެ. އެބައިމީހުންނަށް ދުނިޔޭގައި ވަނީ ނިކަމެތިކަމާއި ބޭޒާރުވުމެވެ. އާޚިރަތުގައި އެބައިމީހުންނަށް ހުރީ ގަދަފަދަވެގެންވާ ޢަޛާބެވެ. އެއީ ނަރަކައިގައި އަބަދުގެ އަބަދަށް ދެމި ތިބުމެވެ. ދެން ޔަހޫދީންގެ ނުބައިކަމުގެ ވާހަކަ އިތުރަށް ބަޔާންކުރައްވަމުން މާތް ﷲ ވަޙީކުރައްވަނީ މިފަދައިންނެވެ.'],["(އެއީ) ގިނަގިނައިން ދޮގުބަސްތައް އަހާމީހުންނެވެ. حرام މުދާ ގިނައިން ކާމީހުންނެވެ. ފަހެ، އެއުރެން ކަލޭގެފާނުގެ އަރިހަށް އަތުވެއްޖެނަމަ އެއުރެންގެ މެދުގައި حكم ކުރައްވާށެވެ! ނުވަތަ އެއުރެންގެ ކިބައިން އެނބުރިވަޑައިގަންނަވާށެވެ! އެއުރެންގެ ކިބައިން ކަލޭގެފާނު އެނބުރިވަޑައިގަތަސް އެއުރެންނަކަށް ކަލޭގެފާނަށް އެއްވެސް ކަމަކުން ގެއްލުމެއް ނުދެވޭނެތެވެ. އަދި ކަލޭގެފާނު حكم ކުރައްވާނަމަ އެއުރެންގެ މެދުގައި عدل އަށް حكم ކުރައްވާށެވެ! ހަމަކަށަވަރުން، عدل އަށް حكم ކުރާ މީހުންދެކެ اللَّه ލޯބިވެވޮޑިގެންވެތެވެ. (42)","އެބައިމީހުން ވަނީ ކާފިރުކަމާއި މަގުފުރެދުމުގެ ތެރެއަށް ގެނބިފައެވެ. އެބައިމީހުން ވަނީ ބާޠިލު ދޮގު ވާހަކަތައް އަޑުއެހުމާއި، ރިޝްވަތާއި ޙަރާމްތަކެތި ކެއުމުގައި ޙައްދު ފަހަނައަޅައި ގޮސްފައެވެ. އެބައިމީހުންގެ މެދުގައި ހިނގާ އަރައިރުން ތަކުގައި އެބައިމީހުން ކަލޭގެފާނުގެ ޙުކުމަކަށް އެދިގެން އަތުވެއްޖެނަމަ ކަލޭގެފާނު ބޭނުންފުޅު ގޮތަކަށް ހައްދަވާށެވެ. ޙުކުމްކޮށްދެއްވާށެވެ. ނުވަތަ އެބައިމީހުންގެ ކިބައިން އެނބުރި ވަޑައިގަންނަވާށެވެ. އެހެނީ، އެބައިމީހުން ކަލޭގެފާނުގެ ޙުކުމްފުޅަކަށް އެދިގެން އައީ އެބައިމީހުން ޙައްޤު ގޮތް ހޯދަން ބޭނުންވާތީއެއް ނޫނެވެ. އެބައިމީހުން ބޭނުންވަނީ އެބައިމީހުންގެ ހަވާ ނަފްސަށް ތަބަޢަވާށެވެ. ކަލޭގެފާނު އެބައިމީހުންގެ މެދުގައި ޙުކުމްނުކުރައްވައި ދޫކޮށްލެއްވުމުގެ ސަބަބުން ކަލޭގެފާނާމެދު އެބައިމީހުންގެ ޢަދާވާތްތެރިކަން އިތުރުވިޔަސް، މާތް ﷲ އެބައިމީހުންގެ ނުބައިކަމުން ކަލޭގެފާނު ސަލާމަތްކުރައްވައި ރައްކާތެރިކުރައްވާނެއެވެ. އެބައިމީހުންނީ މާތް ﷲގެ ކިޔަމަންތެރިކަމުން ބޭރުވެފައިވާ އަނިޔާވެރި ފާޖިރުންނަށް ވިޔަސް، ކަލޭގެފާނު އެބައިމީހުންގެ މެދުގައި ޙުކުމްކުރައްވާ ނަމަ ކަލޭގެފާނަށް މާތް ﷲ ބާވައިލެއްވި ޙައްޤު ގޮތަށް ޢަދުލުވެރިކަމާއެކު ޙުކުމްކުރައްވާށެވެ. ފަހެ، މާތް ﷲ ޢަދުލުވެރިން ދެކެ ލޯބިވެވޮޑިގަންނަވައެވެ. އެބައިމީހުން ތައުރާތަށް އީމާންވާކަމަށް ދަޢުވާކޮށްފައި، ތައުރާތުގެ ޙުކުމަށް ފުރަގަސްދޭތީ، އެބައިމީހުންގެ އެ ޢަމަލަށް ރުހިވޮޑިނުގެން މާތް ﷲ ވަޙީކުރައްވަނީ މިފަދައިންނެވެ."],["އެއުރެންގެ އަތުގައި توراة އޮވެ، އެ توراة ގައި اللَّه ގެ حكم ވަނިކޮށް، އެއުރެން ކަލޭގެފާނުގެ އަރިހުން حكم އަކަށް އެދެނީ ކޮންފަދަޔަކުންހޭ؟ ދެން އެއަށްފަހު، އެއުރެން (އެ حكم އަށް) ފުރަގަސްދެތެވެ. ފަހެ، އެއުރެން مؤمن ން ކަމުގައެއް ނުވެތެވެ. (43)","އެބައިމީހުން އެބޭކަލަކަށް އީމާންނުވާ ބޭކަލެއްގެ އަރިއަހަށް ޙުކުމްކުރެއްވުމަށް އެދިގެން އެބައިމީހުން އައުމީ ޙައިރާންވާފަދަ ކަމެއްކަން ހާމަކުރެއްވުމަށް ކުރައްވާފައިވާ ސުވާލެކެވެ. މާނައީ އެބައިމީހުންގެ އަތުގައި އޮތް ތައުރާތުގައި މާތް ﷲ ގެ ޙުކުމްފުޅު ފާޅުކަން ބޮޑުކޮށް ފެންނަން އޮތް އިރު، އެބައިމީހުން ކަލޭގެފާނުގެ އަރިއަހުން ޙުކުމަކަށް އެދެނީ ކިހިނަކުން ހެއްޔެވެ؟ އެ ފޮތް ދޫކޮށްލާފައި އެބައިމީހުން ކަލޭގެފާނުގެ އަރިއަހަށް އައީ ހެއްޔެވެ؟ އެކަމުން އެބައިމީހުން ބޭނުންވަނީ އެބައިމީހުންގެ ހަވާނަފްސާ އެއްގޮތަށް އެނބުރުން ނޫން އެހެން ކަމެއް ނޫނެވެ. ކަލޭގެފާނުގެ އަރިއަހުން އެބައިމީހުންނަށް އެކަން ލިބިއްޖެއްޔާ އެބައިމީހުން ޤަބޫލުކުރާނެއެވެ. އެހެން ނޫނީ، އެބައިމީހުންގެ ފޮތާ އެއްގޮތަށް ކަލޭގެފާނު ކުރައްވާ ޙުކުމް އެބައިމީހުން ޤަބޫލުނުކުރާނެއެވެ. ޙަޤީޤަތުގައި އެބައިމީހުން ތައުރާތަށްވެސް އަދި ޤުރްއާނަށްވެސް އީމާން ނުވެއެވެ. މިއީ ޖާހިލުކަމާއި، ނުކިޔަމަންތެރިކަމުގެ އިންތިހާއެވެ. ދެން، މާތް ﷲ މިވަނީ ކީރިތި ޤުރްއާން ފަދައިން ހިދާޔަތާއި ނޫރާ އެކު މޫސާ ﷺ ގެ މައްޗަށް އެކަލާނގެ ބާވައިލެއްވި ތައުރާތަށް ތަޢުރީފުކުރައްވާފައެވެ. އެކަލާނގެ ވަޙީކުރައްވަނީ މިފަދައިންނެވެ."],["ހަމަކަށަވަރުން، ތިމަންރަސްކަލާނގެ توراة ބާވައިލެއްވީމެވެ. އޭގައި ތެދުމަގާއި، އަލިކަންވެއެވެ. ކިޔަމަންތެރިވެގެން ތިއްބެވި ނަބިއްޔުންނާއި، ربّانى ން (އެބަހީ: يهودى ންގެ އަޅުވެރިން) ނާއި، يهودى ންގެ علم ވެރިން، އެފޮތުން يهودى ންގެ މައްޗަށް حكم ކުރައްވަތެވެ. (އެއީ) اللَّه ގެ ފޮތް ރައްކާތެރިކުރުމުގެ أمانة އެއުރެންނާ މަތިކުރައްވާފައި ވުމުގެ ސަބަބުންނެވެ. އަދި އެއުރެންނީ، އެފޮތުގެ މައްޗަށް ތިބި ހެކިވެރިންނެވެ. ފަހެ، ތިޔަބައިމީހުން މީސްތަކުންދެކެ ބިރުނުގަންނާށެވެ! ތިމަންރަސްކަލާނގެއަށް ބިރުގަންނާށެވެ! އަދި ތިމަންރަސްކަލާނގެ آية ތަކަށް ކުޑަ އަގެއް ތިޔަބައިމީހުން ނުގަންނާށެވެ! اللَّه ބާވައިލެއްވި حكم ން حكم ނުކުރާމީހާ (ދަންނާށެވެ!) ފަހެ، އެއުރެން އެއީ ހަމަ كافر ންނެވެ. (44)","ހަމަކަށަވަރުން ތައުރާތު ބާވައިލެއްވީ ތިމަންރަސްކަލާނގެއެވެ. އޭގައި، ތެދުމަގާއި މަގުފުރެދުން ވަކިކޮށްދޭ ފާޅުވެގެންވާ ހިދާޔަތާއި، އަލިގަދަ ނޫރު ވެއެވެ. އެ ފޮތުން ބަނީއިސްރާއީލުގެ ނަބީބޭކަލުން މާތް ﷲގެ ޙުކުމަށް ބޯލަނބައިގެން ތިބި ޔަހޫދީންނަށް ޙުކުމް ކުރައްވައެވެ. ނުކިޔަމަންތެރީންނަކަށް ނޫނެވެ. އަދި މާތް ﷲ އެބައިމީހުންގެ މައްޗަށް ތައުރާތުގައި ބާވައިލެއްވި ޙުކުމްތަކާ ކުޅެ، ބަދަލުކޮށް، އޮޅުވާލައި ނުހެދުމަށް، އެބައިމީހުންގެ ކިބައިން ކަށަވަރުވެގެންވާ ޢަހުދު ހިއްޕަވާފައި، އެޢަހުދަށް ރައްކާތެރިވުމަށް އަމުރުކުރައްވާފައި ވާތީ، މާތް ﷲއަށް ތަޤްވާވެރިވެ، އެކަލާނގެއަށް ބިރުވެތިވާ، އެބައިމީހުންގެ އަޅުވެރިންނާއި ޢިލްމުވެރިން ވެސް އެފޮތާ އެއްގޮތަށް ޙުކުމްކުރެއެވެ. ﴿فَلَا تَخْشَوُا۟ ٱلنَّاسَ وَٱخْشَوْنِ وَلَا تَشْتَرُوا۟ بِـَٔايَـٰتِى ثَمَنًا قَلِيلًا ۚ وَمَن لَّمْ يَحْكُم بِمَآ أَنزَلَ ٱللَّهُ فَأُو۟لَـٰٓئِكَ هُمُ ٱلْكَـٰفِرُونَ﴾ މިތާނގައި މުޚާޠަބުކުރައްވަނީ ޔަހޫދީ އިސްވެރީންނަށާއި ޢިލްމުވެރިންނަށެވެ. މާނައީ އޭ ޔަހޫދީ ޢިލްމުވެރިންނޭވެ. ޙައްޤު ބަޔާންކުރުމުގައި ތިޔަބައިމީހުން އެއްވެސް ފަރާތަކަށް ބިރުނުގަންނާށެވެ. އަދި އެކަލާނގެ އާޔަތްތައް މީސްތަކުންނަށް ހާމަނުކޮށް ފޮރުވާނަމަ ތިޔަބައިމީހުން މަތިވެރިވަންތަ ރަސްކަލާނގެއަށާއި، އެކަލާނގެ ޢަޛާބަށް ބިރުވެތިވާށެވެ. އަދި ތިމަންރަސްކަލާނގެ އާޔަތްތަކުގެ ބަދަލުގައި ރިޝްވަތާއި، ޢިއްޒަތާއި، އަގެއް ނެތް މުދާފަދަ، މިފަނާވަނިވި ދުނިޔޭގެ އަގެއް ނެތް ތަކެތި ނުހޯދާށެވެ. އަދި މާތް ﷲގެ ޢަދުލުވެރި ޝަރީޢަތާ އެއްގޮތަށް ޢަމަލުނުކުރި މީހާއީ މާތް ﷲގެ ދީނުން ބޭރުވެފައިވާ ކާފިރެކެވެ. މިއާޔަތް ބާވައިލެއްވީ ޔަހޫދީންނާ ބެހޭ ގޮތުން ކަމުގައި ވިޔަސް، މާތް ﷲ ބާވައިލެއްވި ކީރިތި ޤުރްއާނާ އެއްގޮތަށް ޙުކުމްނުކުރާ މުސްލިމް ވެރިންވެސް މިއާޔަތުގައި ހިމެނެއެވެ. މިއާޔަތުގެ އަސަރު، ތަފްސީރު ޢިލްމުވެރިން ވިދާޅުވާ ފަދައިން، މުއުމިނުންގެ ތެރެއިން އުރެދޭ މީހުންނަށް ވެސް ފޯރާނެއެވެ. ފަހެ، މާތް ﷲގެ ޝަރީޢަތް އުނިކަމުގައި ދެކޭ ކޮންމެ މުސްލިމް ޙާކިމަކު އޭނާގެ އަމިއްލަ ނަފްސު އެހުށަހަޅަނީ މާތް ﷲގެ ޢަޛާބަށެވެ. އޭނާގެ ކަރުން އީމާންކަމުގެ ހާރު ނަގާފައި ވާތީއެވެ."],["އެ توراة ގައި އެއުރެންގެ މައްޗަށް ތިމަންރަސްކަލާނގެ (قصاص ގެ أصول) ކަނޑައެޅުއްވީމެވެ. ހަމަކަށަވަރުން، نفس އަކަށް نفس އެކެވެ. ލޮލަކަށް ލޮލެކެވެ. ނޭފަތަކަށް ނޭފަތެކެވެ. ކަންފަތަކަށް ކަންފަތެކެވެ. ދަތަކަށް ދަތެކެވެ. زخم ތަކަކީ قصاص ހުރި ކަމެކެވެ. ފަހެ، އެކަން މާފުކޮށްފި މީހާޔަށް އެއީ كفّارة އެކެވެ. އަދި اللَّه ބާވައިލެއްވި حكم ން حكم ނުކުރާމީހާ (ދަންނާށެވެ!) ފަހެ، އެއުރެން އެއީ، ހަމަ އަނިޔާވެރިންނެވެ. (45)","ތިމަންރަސްކަލާނގެ ތައުރާތުގައި ޔަހޫދީންގެ މައްޗަށް ފަރުޟުކުރެއްވީމެވެ. މީހަކު މަރައިފި މީހާ ޤިޞާޞު ހިފުމުގެ ގޮތުން މެރޭނެއެވެ. ފަހެ، މީހެއްގެ ފުރާނަ ނުޙައްޤުން ދުއްވާލައިފި މީހާ އަށް އޮތީ މަރެވެ. މީހެއްގެ ލޯ ހަލާކުކޮށްލި މީހެއްގެ ލޯ ހަލާކުކުރެވޭނެއެވެ. އަދި މީހެއްގެ ކަންފަތް ކެނޑި މީހާގެ ކަންފަތް ކެނޑޭނެއެވެ. ޒަޚަމްތަކަށް ވެސް ޤިޞާޞް ހިފޭނެއެވެ. އަނިޔާ ލިބުނު މީހާއަށް ލިބުނު އަނިޔާއާ އެއްވަރުގެ އަނިޔާއެއް އަނިޔާދިން މީހާއަށް ދެވޭގޮތަށެވެ. ތަފާތެއް ނެތި ހަމަހަމަވާ ގޮތަށެވެ. ބިންމަތީން، އަނިޔާވެރިކަމާއި، އަނެކުންގެ ޙައްޤަށް އަރައިގަތުން ނައްތާލުމަށްޓަކައެވެ. އަނިޔާވެރިވީ މީހާއަށް މާފުކޮށް އޭނާގެ ޙައްޤު ދޫކޮށްލުމަކީ މާފުކުރި މީހާއަށް ކައްފާރާއެކެވެ. މާނައަކީ މާތް ﷲ އޭނާގެ ފާފަ ފުއްސަވައިދެއްވާނެއެވެ. ﴿فَمَن تَصَدَّقَ بِهِ﴾ މި ބަސްފުޅުގައި މާފުކުރުން އެއީ ޞަދަޤާތެއްގެ ގޮތުގައި ސިފަކުރައްވާފައި ވަނީ މާފުކުރުމަށް އިތުރަށް ހިތްވަރުދެއްވުމުގެ ގޮތުންނެވެ. އަދި މިފަދައިން މާފުކުރުމަކީ ޞަދަޤާތްކޮށް އިޙްސާންތެރިވުން ފަދަ ކަމެއްކަން މީސްތަކުންނަށް އެންގެވުމަށެވެ. މާފުކުރާމީހާގެ މާފުކުރުމަށާއި، އިޙްސާންތިރިވުމަށް މާތް ﷲ ހެޔޮ ޖަޒާ ދެއްވާނެއެވެ. ދެން މާތް ﷲ ވަޙީކުރައްވަނީ ﴿ وَمَن لَّمْ يَحْكُم بِمَآ أَنزَلَ ٱللَّهُ فَأُو۟لَـٰٓئِكَ هُمُ ٱلظَّـٰلِمُونَ ﴾ މާނައީ އެބައިމީހުންނީ އަނިޔާވެރިކަމާ، ނުބައި ޢަމަލުގެ އަހުލުވެރީންނެވެ. އެބައިމީހުން މާތް ﷲގެ ޙުކުމް ޤަބޫލުނުކުރީތީއެވެ."],["އަދި އެބޭކަލުންނާ ވިދިގެން ފަހަތުން مريم ގެފާނުންގެ ދަރިކަލުން عيسى ގެފާނު ތިމަންރަސްކަލާނގެ ފޮނުއްވީމެވެ. އެކަލޭގެފާނުންގެ ކުރިން (ބާވައިލައްވާފައިވާ) توراة ގައިވާ ކަންތައް ތެދުކުރައްވަނިވި ބޭކަލެއްގެ ގޮތުގައެވެ. އަދި ތިމަންރަސްކަލާނގެ އެކަލޭގެފާނަށް إنجيل ދެއްވީމެވެ. އޭގައި ތެދުމަގާއި نور ވެއެވެ. އެއީ އޭގެކުރިން ބާވައިލައްވާފައިވާ توراة ގައިވާ ކަންތައް ތެދުކުރަނިވި ގޮތުގައެވެ. އަދި تقوى ވެރިންނަށް ތެދުމަގާއި، وعظ އެއް ކަމުގައެވެ. (46)","އަދި އެ ނަބީބޭކަލުންނާ ވިދިގެން ތިމަންރަސްކަލާނގެ މަރްޔަމް ގެ ދަރިކަލުން ޢީސާ عليه السلام ނަބީކަމާއިގެން ފޮނުއްވީމެވެ. ތިމަންރަސްކަލާނގެ އެކަލޭގެފާނު ބަނީއިސްރާއީލުންގެ ގާތަށް ފޮނުއްވީ އެކަލޭގެފާނުގެ ކުރިން ބާވައިލެއްވި ތައުރާތު ތެދުކުރައްވަނިވި ބޭކަލެއްގެ ގޮތުގައެވެ. އަދި ތިމަންރަސްކަލާނގެ އެކަލޭގެފާނަށް އިންޖީލު ދެއްވީމެވެ. ތައުރާތު ފަދައިން އޭގައި ތެދުމަގާއި ނޫރު ވެއެވެ. ޙައްޤު ފާޅުކުރުމަށާއި، ބާޠިލު ފޮހެލުމަށް އެފޮތުގެ ޙުކުމްތަކުން މަގުދައްކައެވެ. އަދި އިންޖީލާއި އޭގައިވާ ޙުކުމްތައް ތެދުކުރަނިވި، އެއީ މާތް ﷲ ގެ ޙަޟްރަތުން އައިސްފައިވާ ފޮތެއްކަން ޤަބޫލުކުރަނިވި ގޮތުގައެވެ. އަދި އެފޮތަކީ އީމާންކަމާއި ތަޤްވާގެ އަހުލުވެރީންނަށް ހިދާޔަތާއި ނަސޭހަތެއް ކަމުގައި ތިމަންރަސްކަލާނގެ ލެއްވެވީމެވެ. ތަޤްވާވެރިން ޚާއްޞަގޮތެއްގައި ފާހަގަކުރެއްވީ މި ޙުކުމްތަކުން ފައިދާލިބިގަންނަ ބަޔަކީ އެބައިމީހުން ކަމުގައި ވާތީއެވެ. ﴿مُصَدِّقًا لِّمَا بَيْنَ يَدَيْهِ﴾ މިހެން ދެ ފަހަރު އައިސްފައި އޮތަސް އާޔަތުގައި ތަކުރާރުވުމެއް ނެތެވެ. އެއީ، ފުރަތަމަ ތެދުކުރުން ޢީސާ عليه السلام އަށް ނިސްބަތްވެފައި، ދެވަނަ ތެދުކުރުން ނިސްބަތްވަނީ އިންޖީލަށް ކަމުގައި ވާތީއެވެ."],["إنجيل ގެ أهل ވެރިން އެ إنجيل ގައި اللَّه ބާވައިލައްވާފައިވާ حكم ން حكم ކުރާހުށިކަމެވެ! އަދި اللَّه ބާވައިލެއްވި حكم ން حكم ނުކުރާމީހާ (ދަންނާށެވެ!) ފަހެ، އެއުރެން އެއީ ހަމަ فاسق ންނެވެ. (47)","މާތް ﷲގެ ޙަޟްރަތުން މަރްޔަމް عليها السلام ގެ ދަރިކަލުން ޢީސާ عليه السلام ގެންނެވި އިންޖީލުގައި ވާ ޙުކުމުން ޙުކުމްކުރުން ތިމަންރަސްކަލާނގެ ނަޞާރާއިންގެ މައްޗަށް ލާޒިމުކުރައްވައި، ވާޖިބުކުރެއްވީމެވެ. މާތް ﷲ ބާވައިލެއްވި ޙުކުމުން ޙުކުމް ނުކުރާ މީހުންނީ ކިޔަމަންތެރިކަމުން ބޭރުވެ، އުރެދިފައިވާ، ފާސިޤުންނެވެ. އެބައިމީހުން ފާސިޤުންނާއި، ކިޔަމަންތެރިކަމުން ބޭރުވެފައިވާ މީހުންނާއި، މާތް ﷲ ޙަރާމްކުރެއްވި ކަންކަމަށް އަރައިގަންނަމީހުންގެ ގޮތުގައި ސިފަކުރެއްވުމުން ކުރިން ގެންނަވާފައިވާ ސިފަތަކަށް އިތުރު ބާރެއް ލިބިގެން ދެއެވެ. މާތް ﷲ ވަނީ އެކަލާނގެ މުޤައްދަސް ޝަރީޢަތާ އެއްގޮތަށް ޙުކުމް ނުކުރި މީހުން، ކާފިރުން، އަނިޔާވެރިން އަދި ފާސިޤުންގެ ގޮތުގައި ސިފަކުރައްވާފައެވެ. އަދި ހުރިހާ ސިފަތަކެއްވެސް ގެންނަވާފައިވަނީ ޚާއްޞަކޮށް އެބައިމީހުންނަށް ނިސްބަތްވާ ގޮތަށެވެ. ﴿فَأُو۟لَـٰٓئِكَ هُمُ ٱلْكَـٰفِرُونَ﴾ ﴿فَأُو۟لَـٰٓئِكَ هُمُ ٱلظَّـٰلِمُونَ﴾ ﴿فَأُو۟لَـٰٓئِكَ هُمُ ٱلْفَـٰسِقُونَ﴾ މިއަށްވުރެ ބޮޑު އަބާއްޖަވެރިކަމެއް އޮންނާނެ ހެއްޔެވެ؟ މާތް ﷲ ގެ ޝަރީޢަތް ތަންފީޒުކުރުމަށް ދެކޮޅުހަދާ މީހާ ކާފިރަކަށް، އަނިޔާވެރިއަކަށް އަދި ފާސިޤަކަށް ވުމެވެ. ތައުރާތާއި އިންޖީލުގެ ވާހަކައަށް ފަހު މިއަންނަނީ ބާވައިލެއްވި ފޮތްތަކުގެ ނިމުން ކަމުގައިވާ ކީރިތި ޤުރްއާނުގެ ވާހަކައެވެ."],["އަދި ތިމަންރަސްކަލާނގެ حق ގޮތުގައި ކަލޭގެފާނަށް ފޮތް ބާވައިލެއްވީމެވެ. އޭގެކުރިން ބާވައިލެއްވި ފޮތްތަކުގައިވާ ތަކެތި ތެދުކުރަނިވި ގޮތުގައެވެ. އަދި އެފޮތްތަކުގެ މައްޗަށް ހެކިވަނިވި ފޮތެއް ކަމުގައެވެ. ފަހެ، اللَّه ބާވައިލައްވާފައިވާ حكم ން، އެއުރެންގެ މެދުގައި، ކަލޭގެފާނު حكم ކުރައްވާށެވެ! އަދި ކަލޭގެފާނުގެ އަރިހަށް އައިސްފައިވާ حق ގޮތާ خلاف އަށް އެއުރެންގެ އެދުންތަކަށް ކަލޭގެފާނު تبع ވެވަޑައިނުގަންނަވާށެވެ! ތިޔަބައިމީހުންގެ ތެރެއިން ކޮންމެ ބަޔަކަށްމެ، شريعة އަކާއި، ފާޅުވެގެންވާ މަގެއް، ތިމަންރަސްކަލާނގެ ލެއްވީމެވެ. އަދި اللَّه އިރާދަކުރެއްވިނަމަ، ތިޔަބައިމީހުން އެއް أمّة އެއް ކަމުގައި ލައްވައިފީސްކަން ކަށަވަރެވެ. އެހެނެއްކަމަކު (ތިޔަބައިމީހުން أمّة ތަކަކަށް ބައިބައިކުރެއްވީ) ތިޔަބައިމީހުންނަށް ދެއްވި شريعة ތަކާމެދު ތިޔަބައިމީހުން امتحان ކުރެއްވުމަށެވެ. ފަހެ، ހެޔޮކަންތަކަށް ތިޔަބައިމީހުން ވާދަކުރާށެވެ! ތިޔަބައިމީހުން އެންމެން رجوع ވުންއޮތީ، اللّه ގެ حضرة އަށެވެ. އޭރުން ތިޔަބައިމީހުން އެކަންކަމާމެދު خلاف ވެ އުޅުނުކަންތަކުގެ خبر ތިޔަބައިމީހުންނަށް އެކަލާނގެ އަންގަވާނެތެވެ. (48)","އޭ މުޙައްމަދު ﷺ އެވެ! ކަލޭގެފާނުގެ މައްޗަށް ތިމަންރަސްކަލާނގެ މިމަތިވެރި ފޮތް ބާވައިލެއްވީ އެއްވެސް ޝައްކެއް ނުވާ ޢަދުލުވެރިކަމާ، ތެދުވެރިކަމާއެކުގައެވެ. އެފޮތަށްވުރެ ކުރިން ބާވާލެއްވިފައިވާ ފޮތްތައް ތެދުކުރާ، އެފޮތްތަކަށް އީމާންވެ، އެފޮތްތަކުގެ މައްޗަށް ވެރިކަންކުރާ، އެފޮތްތައް ޞައްޙަކަމަށް ހެކިދޭ، އެފޮތްތަކަށް ގެނެވިފައިވާ ބަދަލުކުރުމާ އޮޅުވާލުން ސާބިތުކޮށް، އެ ފޮތްތައް އޭގެ އަޞްލު ސާފުކަމަށް ރައްދުކުރާ، ޙައްޤު ދަމަހައްޓައި، ބާޠިލު ނައްތާލާ ފޮތެއްގެ ގޮތުގައެވެ. އެހެންކަމުން ކީރިތި ޤުރްއާނުގައި ކަލޭގެފާނުގެ މައްޗަށް ތިމަންރަސްކަލާނގެ ބާވައިލެއްވި ޙައްޤަށް ކަލޭގެފާނު އަހުލުކިތާބީންގެ މެދުގައި ޙުކުމްކުރައްވާށެވެ. އަދި އެބައިމީހުންގެ ހަވާނަފްސު ދައްކާ ދަޅަތަކާ އެކުގައި ވަޑައިގެން ފާޅުވެގެންވާ ޙައްޤު ދޫނުކުރައްވާށެވެ. ކޮންމެ އުއްމަތަކަށްވެސް ތިމަން ރަސްކަލާނގެ އެބައިމީހުންނަށް ޚާއްޞަ ޝަރީޢަތެއް ދެއްވައި، ދީނުގައި ކުރިއަށް ދިއުމަށް ސާފުވެ ބަޔާންވެގެންވާ މަގެއް ދެއްކެވީމެވެ. ޔަހޫދީންނަށް ޝަރީޢަތަކާއި މަގެކެވެ. ނަޞާރާއިންނަށް ޝަރީޢަތަކާއި މަގެކެވެ. ހަމަ އެފަދައިން މުސްލިމުންނަށް އެބައިމީހުންގެ ޝަރީޢަތާއި މަގެވެ. ޝަރީޢަތްތައް ތަފާތު ވަނީ އެއީ ގޮފިތަކަށް ވާތީއެވެ. ދީނަކީ އެއް ދީނެވެ. ﴿إِنَّ الدِّينَ عِنْدَ اللَّهِ الْإِسْلامُ﴾ (ހަމަ ކަށަވަރުން މާތް ﷲގެ ޙަޟްރަތުގައި ދީނަކީ އިސްލާމްދީނެވެ.) އެއީ އަޞްލާއި ޢަޤީދާކަމުގައި ވާތީއެވެ. އެއީ އެއް އުއްމަތުން އަނެއް އުއްމަތަށް ބަދަލުވާ އެއްޗެއް ނޫނެވެ. މާތް ﷲ އިރާދަކުރެއްވިނަމަ، ޙުކުމްތަކުގައި އެއްވެސް ތަފާތެއް ނެތް، އެއްބަޔަކާ އަނެއް ބަޔަކާ މެދު އެއްވެސް ތަފާތެއް ނެތް، އެއް އުއްމަތެއް ކަމުގައި ލެއްވެވީހެވެ. އެހެންނަމަވެސް، ޝަރީޢަތްތައް ތަފާތުކުރައްވާފައި ވަނީ، މާތް ﷲގެ ޙުކުމްތަކަށް އަޅުތަކުން ބޯލަނބާތޯ އެބައިމީހުން އިމްތިޙާނުކުރެއްވުމަށެވެ. އެހެންކަމުން، ތިޔަބައިމީހުންގެ ވެރިރަސްކަލާނގެއަށް ކިޔަމަންތެރިވުމުގައި އެއްބަޔަކު އަނެއްބަޔަކަށް ވާދަކުރާށެވެ. އަދި މާތް ﷲގެ ރުއްސެވުން ހޯދުމަށް ހެޔޮ ޢަމަލުކުރާށެވެ. އަދި މާތް ﷲގެ ޝަރީޢަތުގައި ހިފަހައްޓާށެވެ. އެހެނީ ތިޔަބައިމީހުން އެންމެން އެނބުރިދިއުންވަނީ ހަމަ މާތް ﷲގެ ޙަޟްރަތަށެވެ. އޭރުން ތިޔަބައިމީހުން ދީނުގައި ތަފާތު ވީ ކަންކަމުގެ ވާހަކަ ތިޔަބައިމީހުންނަށް ބަޔާންކޮށްދެއްވައި، ޙައްޤުގޮތުގައި ތިބި މީހުންނާއި، ބާޠިލުގޮތުގައި ތިބި މީހުން ވަކިކުރައްވައި ޢަދުލުވެރި ޖަޒާ ތިޔަބައިމީހުންނަށް ދެއްވާނެއެވެ."],["އަދި اللَّه ބާވައިލައްވާފައިވާ حكم ން އެއުރެންގެ މެދުގައި ކަލޭގެފާނު حكم ކުރައްވާށެވެ! އަދި އެއުރެންގެ އަމިއްލަ އެދުންތަކަށް ކަލޭގެފާނު تبع ވެވަޑައި ނުގަންނަވާށެވެ! އަދި اللَّه، ކަލޭގެފާނަށް ބާވައިލެއްވި ބައެއް آية ން ކަލޭގެފާނު އެއްކިބާކޮށްފާނެކަމަށް އެއުރެންނާމެދު ރައްކާތެރިވެ ވަޑައިގަންނަވާށެވެ! ފަހެ، އެއުރެން ފުރަގަސްދީފިނަމަ، ކަލޭގެފާނު ދެނެވަޑައިގަންނަވާށެވެ! ހަމަކަށަވަރުން، اللَّه އިރާދަކުރައްވަނީ، އެއުރެންގެ ބައެއް ފާފަތަކުގެ ސަބަބުން، އެއުރެންނަށްعقوبات ދެއްވުމަށެވެ. އަދި ހަމަކަށަވަރުން، މީސްތަކުންގެ ތެރެއިން ގިނަމީހުންނީ فاسق ންކަން ކަށަވަރެވެ. (49)","އަހުލުކިތާބީންގެ މެދުގައި ކީރިތި ޤުރްއާނުން ޙުކުމްކުރައްވާށެވެ! އެބައިމީހުން ކަލޭގެފާނަށް ގޮވައިލާ ކަންކަމުގައި އެބައިމީހުންގެ އެދުމަށް ތަބަޢަވެ ވަޑައިނުގަންނަވާށެވެ. އަދި އެބައިމީހުން މާތް ﷲ ގެ ޝަރީޢަތުން ކަލޭގެފާނު އެއްކިބާކޮށްފާނެ ކަމާ މެދު ސަމާލުވެވަޑައިގެން ހުންނަވާށެވެ. ފަހެ، އެބައިމީހުންނީ ފާޖިރު ކާފިރުންނެވެ. قال ابن عباس: إِنَّ جَمَاعَةً مِنَ الْيَهُودِ مِنْهُم كَعْبُ بْنُ أُسَيْدٍ وعَبْدُ اللهِ بْنُ صُورِيَا وشَاسُ بْنُ قَيْسٍ قَالَ بَعْضُهُم لِبَعْضٍ: اذْهَبُوا بِنَا إِلَى مُحَمَّدٍ عَلَيْهِ الصَّلاَةُ وَالسَّلامُ لَعَلّنَا نَفْتِنُهُ عَنْ دِينِه، فَأَتَوْهُ فَقَالُوْا: يَا مُحَمَّدُ قَدْ عَرَفْتَ أَنَّا أحْبَارُ الْيَهُودِ وَأَشْرَافُهُم، وَأَنَّا إِن اتَّبَعْنَاكَ اتَّبَعَنَا الْيَهُودُ وَلَن يُخَالِفُونَا وَإِنَّ بَينَنَا وَبَينَ قَوْمٍ خُصُومَةٌ وَنُحَاكِمُهُم إِلَيْكَ، فَتَقْضِى لَنَا عَلَيْهِم وَنَحْنُ نُؤْمِنُ بِكَ وَنُصَدِّقُكَ، فَأَبَى ذَلِكَ رَسُولُ اللِه صَلَّى اللهُ عَلَيْهِ وَسَلَّمَ، فَأَنْزَلَ اللهُ تَعَالَى فِيْهِم - ﴿وَاحْذَرْهُمْ أَن يَفْتِنُوكَ عَن بَعْضِ مَا أَنزَلَ اللَّهُ إِلَيْكَ﴾ (كتاب أسباب النزول لعلي بن أحمد الواحدي النيسابوري، ص: 198) (އިބްނު ޢައްބާސް رضي الله عنهما ވިދާޅުވިއެވެ. ޔަހޫދީންގެ ތެރެއިން ކަޢުބު ބްނު އުސައިދާއި، ޢަބްދުﷲ ބްނު ޞޫރިޔާއާއި، ޝާސް ބްނު ޤައިސް ހިމެނޭ ޖަމާއަތެއްގެ ތެރެއިން ބަޔަކު ބުންޏެވެ. މުޙައްމަދު ﷺ ގެ އަރިއަހަށް ދަމާ ހިނގާށެވެ. އަހަރުމެންނަށް އެކަލޭގެފާނުގެ ދީނުން އެކަލޭގެފާނު ބޭރުކުރެވޭތޯއެވެ. ދެން އެބައިމީހުން އެކަލޭގެފާނުގެ އަރިހަށް އައިސް ދެންނެވިއެވެ. އަހަރުމެން މިއީ ޔަހޫދީ އަޙްބާރުންކަމާއި، އެމީހުންގެ އަޝްރާފުން ކަމާއި، އަހަރުމެން ކަލޭގެފާނަށް ތަބަޢަވެއްޖެނަމަ، ހުރިހާ ޔަހޫދީން ކަލޭގެފާނަށް ތަބަޢަވާނެކަމާއި، އެމީހުން އަހަރުމެންނާ ދެކޮޅު ނަހަދާނެކަން ކަލޭގެފާނު ރަނގަޅަށް ދެނެވަޑައިގަންނަވާނެއެވެ. އަހަރުމެންނާ އަހަރުމެންގެ ޤައުމުގެ މީހުންނާ ދެމެދު އަރައިރުމެއް އުފެދިއްޖެއެވެ. އަހަރުމެން ކަލޭގެފާނުގެ އަރިއަހަށް އެކަމުގައި ޙުކުމްކޮށްދެއްވުން އެދިގެން އައުމުން ކަލޭގެފާނު އެބައިމީހުންނާ ދެކޮޅަށް އަހަރުމެންގެ ކޮޅަށް ޙުކުމްކޮށްދެއްވާށެވެ. އަހަރުމެން ކަލޭގެފާނަށް އީމާންވެ ކަލޭގެފާނު ތެދުކުރާހުށީމެވެ. ދެން، ރަސޫލުﷲ ﷺ އެބައިމީހުން މިހުށަހެޅި ކަމާ ދެކޮޅު ހެއްދެވިއެވެ. އެ ހިނދު މާތް ﷲ އެބައިމީހުންނާ ބެހޭގޮތުން ﴿وَاحْذَرْهُمْ أَن يَفْتِنُوكَ عَن بَعْضِ مَا أَنزَلَ اللَّهُ إِلَيْكَ﴾ މި އާޔަތް ބާވައިލެއްވިއެވެ. (އަސްބާބުއްނުޒޫލް، އަލްވާޙިދީ އައްނައިސާބޫރީ، ޞ: 198) ދެން، މާތް ﷲ ވަޙީކުރައްވަނީ މާތް ﷲ ބާވައިލެއްވި ޙުކުމަށް ދެކޮޅުހަދައި، އެހެން ޙުކުމަކަށް އެބައިމީހުން އެދޭނަމަ، އޭ ﷲގެ ރަސޫލާ ﷺއެވެ. ކަލޭގެފާނު ދެނެވަޑައިގަންނަވާށެވެ! މާތް ﷲއިރާދަކުރައްވަނީ އެބައިމީހުންގެ ބައެއް ޖަރީމާތަކަށް އެބައިމީހުންނަށް ޢުޤޫބާތް ދެއްވުމަށެވެ. މީސްތަކުންގެ ތެރެއިން ގިނަ މީހުންނަކީ މާތް ﷲއަށް ނުކިޔަމަންތެރި، ޙައްޤާއި ޚިލާފު، ތެދުމަގު ގެއްލި މަގުފުރެދިފައިވާ މީހުންނެވެ."],["ފަހެ، އެއުރެން އެދެނީ ޖާހިލީ ޒަމާނުގެ حكم ހެއްޔެވެ؟ يقين ކުރާ ބަޔަކަށް اللَّه އަށްވުރެ حكم ކުރެއްވުމަށް މޮޅީ ފަހެ ކާކުހެއްޔެވެ؟ (50)","މިތާނގައި މިވަނީ ޔަހޫދީންގެ ޙާލާމެދު ޙައިރާންވެ، އެގޮތާ ނުރުހެން ޖެހޭކަން ބަޔާން ކުރައްވާފައެވެ. މާނައީ: އެބައިމީހުން ކަލޭގެފާނުގެ ޙުކުމަށް ފުރަގަސްދީ، މާތް ﷲ ފިޔަވައި އެހެން ފަރާތެއްގެ ޙުކުމަށް އެދެނީ ހެއްޔެވެ؟ އެބައިމީހުން ބޭނުންވަނީ ޖާހިލިއްޔަތުގެ ޙުކުމެވެ. އެބަހީ، ހަވާނަފްސު އެދޭ މޮޔަ ޙުކުމެވެ. ޙުކުމް ކުރުމުގައި މާތް ﷲއަށް ވުރެ ޢަދުލުވެރީ ކޮން ފަރާތެއް ހެއްޔެވެ؟ ޚަބަރުދީ ބަޔާންކުރުމުގައި އެކަލާނގެއަށް ވުރެ ތެދުވެރީ ކޮން ފަރާތެއް ހެއްޔެވެ؟ މާތް ﷲގެ ޙިކްމަތްވަންތަކަމާއި، މަތިވެރިވަންތަކަން ޔަޤީންކުރާ ބަޔަކަށެވެ. އަހުލުކިތާބީން ދީނަކީ ކުޅިވަރެއް ކަމުގައި ހެދިކަމާއި، ތައުރާތާއި އިންޖީލު ދޫކޮށްލައިފިކަން ބަޔާންކުރައްވައި، އެބައިމީހުންނީ ކާފިރުވެ މަގުފުރެދިފައިވާ ބައެއްކަން ކަނޑައެޅުއްވުމަށްފަހު ދެން މި އަންނަ އާޔަތްތަކުގައި ވަނީ އެބައިމީހުންނާ އެކުވެރިވެ، ގާތްކަން އުފައްދައި، އުޅުމުގެ ނުރައްކާތެރިކަން ބަޔާންކުރައްވާފައެވެ. ފަހެ، އެބައިމީހުންނީ މުއުމިނުންގެ އެންމެ ބޮޑު ޢަދުއްވުންނެވެ. މާތް ﷲ ވަޙީކުރައްވަނީ މިފަދައިންނެވެ."],["އޭ إيمان ވެއްޖެ މީސްތަކުންނޭވެ! ތިޔަބައިމީހުން يهودى ންނާއި، نصارى އިން (އެއީ) އެކުވެރިން ކަމުގައި ނުބަލާށެވެ! އެއުރެންގެ ތެރެއިން އެއްބަޔަކީ އަނެއްބަޔެއްގެ އެކުވެރިންނެވެ. ތިޔަބައިމީހުންގެ ތެރެއިން އެއުރެން އެކުވެރިން ކަމުގައި ބަލައިފިމީހާ (ދަންނާށެވެ!) ފަހެ، ހަމަކަށަވަރުން، އެއީ، އެއުރެންގެ ތެރެއިންވާ މީހެކެވެ. ހަމަކަށަވަރުން، އަނިޔާވެރި ބަޔަކަށް اللَّه ތެދުމަގެއް ނުދައްކަވާނެތެވެ. (51)","އޭ އީމާންވެއްޖެ މީސްތަކުންނޭވެ! ތިޔަބައިމީހުންގެ ޢަދުއްވުންކަމުގައިވާ ޔަހޫދީންނާއި ނަޞާރާއިންނަކީ، ތިޔަބައިމީހުންގެ ސިއްރުތައް އެބައިމީހުންނަށް ހާމަކުރާ، ދީނުގައި ތިޔަބައިމީހުން އަޚުންފަދައިން އެކުގައި އުޅޭ، އެކުވެރިންކަމުގައި ނަހަދާށެވެ. އެބައިމީހުން އެދެނީ ތިޔަބައިމީހުންނަށް ގެއްލުން ދިނުމަށެވެ. އަދި ގަދައަޅައި މަސައްކަތްކުރަނީ ތިޔަބައިމީހުން ނައްތާލުމަށެވެ. މިއީ އެބައިމީހުންގެ ޙާލަތާއި ޙަޤީޤަތް ކަމުގައިވާއިރު، ތިޔަބައިމީހުން އެބައިމީހުންނާ ރަޙްމަތްތެރިކަން ބާއްވާނީ ކިހިނެއް ހެއްޔެވެ؟ ﴿بَعْضُهُمْ أَوْلِيَآءُ بَعْضٍ ۚ﴾ ކާފިރުކަމާއި މަގު ފުރެދުމުގައި އެބައިމީހުން އެކައްޗަކަށް ވެފައިވާތީ، އެބައިމީހުން ތިބެނީ މުސްލިމުންނާ ދެކޮޅަށް އެކަތިގަނޑަކަށެވެ. ކާފިރުކަމަކީ އެއް މިއްލަތެކެވެ. އެބައިމީހުންނަކީ އެކުވެރިންނާއި ރައްޓެހިން ކަމުގައި ބަލައިގަންނަ މީހާ އެބައިމީހުން ފަދައެވެ. މާތް ﷲގެ އަމުރަށް ނުކިޔަމަންތެރިވާ އަނިޔާވެރިޔާއަށް ހެޔޮކަމާއި، ކާމިޔާބީއަށް އެކަލާނގެ ތައުފީޤު ނުދެއްވާނެއެވެ."],["ފަހެ، އެއުރެންގެ ހިތުގައި ބަލިމަޑުކަމެއް ހުންނަމީހުން (އެބަހީ: شك އާއި نفاق ގެ ބަލިހުންނަ މީހުން) އެއުރެންގެ އެކުވެރިކަން ލިބިގަތުމަށް އަވަސްވެގަންނާތީ، ކަލޭގެފާނު ދެކެވަޑައިގަންނަވާނޫއެވެ. އެއުރެން ބުނެތެވެ. ތިމަންމެންނަށް مصيبة އެއް ޖެހިދާނެކަމަށް ތިމަންމެން ބިރުގަނެތެވެ. ފަހެ، اللَّه فتح އެއްވެސް ދެއްވައިފާނެތެވެ. ނުވަތަ އެކަލާނގެ حضرة ން، އެހެން أمر ފުޅެއްވެސް އަތުވެދާނެތެވެ. ފަހެ، އެހާރުން އެއުރެންގެ ހިތްތަކުގައި ވަންހަނާކުރި ކަންތަކުގެ މައްޗަށް ހިތާމަކުރާ ބަޔަކު ކަމުގައި އެއުރެން ވާނެތެވެ. (52)","މުނާފިޤުކަމާއި މަގުފުރެދުމުގެ އަހުލުވެރިން، އެބައިމީހުންނާ އެކުވެރިކަން ބޭއްވުމަށް އަވަސްވެގަނެ، އަދި އެބަމީހުންނާ ގާތްވުމަށް ގަދައަޅައި މަސްކަތްކުރާތަން ކަލޭގެފާނަށް ފެނިވަޑައިގަންނަވާނެއެވެ. އެބައިމީހުން އެކަމަށް އުޒުރުދައްކާ ޙާލު ބުނާނެއެވެ. ދުނިޔޭގެ މުޞީބާތްތަކަށް އަހަރުމެން ބިރުގަނެއެވެ. މުސްލިމުންގެ މައްޗަށް ޔަހޫދީންނާއި ނަޞާރާއިން ކާމިޔާބު ހޯދައިފާނެތީ އަހަރުމެން ބިރުގަނެއެވެ. އެބައިމީހުންނަށް ރައްދުދެއްވަމުން މާތް ﷲ ވަޙީކުރައްވަނީ މާތް ﷲ މުސްލިމުންނަށް މައްކާ ފަތަޙަކޮށްވެސް ދެއްވައިފާނެއެވެ. އެބައިމީހުންގެ ހިތްތަކަށް ބިރުވެރިކަން ވެއްދުން ނުވަތަ ޤަތުލުވުމާއި، ރަށުންބޭރުކޮށްލެވުން ފަދަ ކަމެއް އެކަލާނގެ ޙަޟްރަތުން ފޮނުއްވައި ދީނުގެ ޢަދުއްވުން ކަމުގައިވާ މުޝްރިކުންނާއި އެބައިމީހުންނާ ބައިވެރިވެގެން ތިބި ޔަހޫދީންނާއި ނަޞާރާއިން ނެތިކުރައްވައިފާނެއެވެ. ފަހެ، އޭރުން މާތް ﷲގެ ޢަދުއްވުންނާ އެކުވެރިވެގެން އުޅެވުނީތީ ހިތާމަކުރާ ބަޔަކު ކަމުގައި މުނާފިޤުން ވާނެއެވެ."],["إيمان ވި މީހުން ބުނާނެތެވެ. ހަމަކަށަވަރުން، އެއުރެންތިބީ ތިޔަބައިމީހުންނާ އެކުގައިކަމަށް އެއުރެންނަށް ވެވުނުހައި ގަދައެއްކޮށް اللّه ގަންދީ ހުވާކުރި ބަޔަކީ މިއީހެއްޔެވެ؟ އެއުރެންގެ عمل ތައްވަނީ باطل ވެފައެވެ. ދެން އެއުރެން ގެއްލި ހަލާކުވެގެންވާ ބަޔަކު ކަމުގައި ވެއްޖައޫއެވެ. (53)","ތެދުވެރި މުއުމިނުން ޔަހޫދީންނާ މުޚާޠަބުކޮށް ބުނާނެއެވެ. ތިޔަބައިމީހުންނާ އެކުގައި ތިބެ ތިޔަބައިމީހުންނަށް ނަޞްރުދޭނެ ކަމަށް ވެވުނު އެންމެ ގަދައެއްކޮށް މާތް ﷲ ގަންދީ ހުވައިކުރި ތިޔަބަމީހުންގެ އެކުވެރިންނާއި އެހީތެރިންނަކީ މިއީހެއްޔެވެ؟ (އެބައިމީހުން އިޝާރާތް އެކުރަނީ ﴿لَئِنْ أُخْرِجْتُمْ لَنَخْرُجَنَّ مَعَكُمْ ....... وَإِن قُوتِلْتُمْ لَنَنصُرَنَّكُمْ﴾ (ތިޔަބައިމީހުން ރަށުން ބޭރުކޮށްލެވިއްޖެއްޔާ އަހަރުމެންވެސް ނުކުންނާނަމެވެ........ ތިޔަބައިމީހުންނާ ހަނގުރާމަކުރެވިއްޖެއްޔާ އަހަރުމެން ތިޔަބައިމީހުންނަށް ނަޞްރުދޭނަމެވެ.) ބުނި މުނާފިޤުންނަށެވެ.) އެބައިމީހުންގެ މުނާފިޤުކަމުގެ ސަބަބުން މާތް ﷲ އެބައިމީހުންގެ ޢަމަލުތައް ބާޠިލުކުރައްވާފައިވާތީ، އެބައިމީހުން ވަނީ ދުނިޔެއާއި އާޚިރަތުގައި ގެއްލެނިވެގެންވާ މީހުން ކަމުގައެވެ."],["އޭ إيمان ވެއްޖެ މީސްތަކުންނޭވެ! ތިޔަބައިމީހުންގެ ތެރެއިން އެމީހެއްގެ دين ދޫކޮށް مرتد ވާމީހާ (ދަންނާށެވެ!) ފަހެ، (އެއުރެންގެ ބަދަލުގައި) އެބަޔަކަށް އެކަލާނގެ ލޯބިވެވޮޑިގެންވާ، އަދި އެބަޔަކު އެކަލާނގެދެކެ ލޯބިވާ ބަޔަކު اللَّه ގެންނަވާނެތެވެ. އެއީ مؤمن ންގެ މައްޗަށް އޯގާވެރި، މަޑުމައިތިރި ބަޔެކެވެ. كافر ންގެ މައްޗަށް ގަދަފަދަ عزّة ތެރި ބަޔެކެވެ. اللَّه ގެ މަގުގައި އެއުރެން جهاد ކުރާނެތެވެ. އަދި މަލާމާތްކުރާ މީހެއްގެ މަލާމާތަކަށް އެއުރެން ބިރެއް ނުގަންނާނެތެވެ. އެއީ اللَّه ގެ فضل ވަންތަކަމެވެ. އެކަލާނގެ އިރާދަކުރައްވާ މީހަކަށް އެކަން ދެއްވަތެވެ. اللَّه އީ، ތަނަވަސްވަންތަ، މޮޅަށް ދެނެވޮޑިގެންވާ ރަސްކަލާނގެއެވެ. (54)","މިއީ ދީން ދޫކޮށް މުރުތައްދު ނުވުމަށް މުއުމިނުންނަށް ދެއްވާފައިވާ އިންޒާރެކެވެ. އޭ އީމާންވެއްޖެ މީސްތަކުންނޭވެ! މާތް ﷲ އާއި އެކަލާނގެ ރަސޫލާ ﷺ ތެދުކޮށްގެން ތިބި މީސްތަކުންނޭވެ! ތިޔަބައިމީހުންގެ ތެރެއިން ދީން ދޫކޮށް، އީމާންކަމުން ކާފިރުކަމަށް އެނބުރިދާމީހާ އަށް މާތް ﷲ އަށް ދެވޭނެ އެއްވެސް ގެއްލުމެއް ނެތެވެ. އޭނާ އެ ގެއްލުން ދެނީ އޭނާގެ އަމިއްލަ ނަފްސަށެވެ. އަދި އެބައިމީހުންގެ ބަދަލުގައި އެބައިމީހުނަށްވުރެ ހެޔޮލަފާ، ތެދުވެރި ގޮތުގައި އީމާންވާ، މާތް ﷲ ދެކެ ލޯބިވާ އަދި އެބަޔަކު ދެކެ މާތް ﷲ ލޯބިވެވޮޑިގެންވާ، ހިތްތިރި، މުއުމިމުންނަށް އޯގާތެރި، އަދި ކާފިރުންގެ މައްޗަށް ގަދަފަދަ ޢިއްޒަތެރި ބަޔަކު ގެންނަވާނެއެވެ. މާތް އަޞްޙާބުބޭކަލުންނާ މެދު މާތް ﷲ ވަޙީކުރައްވާފައިވާ ފަދައިންނެވެ. ﴿أَشِدَّاء عَلَى الْكُفَّارِ رُحَمَاء بَيْنَهُمْ﴾ (ކާފިރުންގެ މައްޗަށް ގަދަފަދަ، އެބައިމީހުން އެއްބަޔަކު އަނެއްބަޔަކަށް އޯގާތެރި ބައެކެވެ.) އެބައިމީހުން މާތް ﷲގެ ކަލިމަ މަތިވެރިކޮށް، އެކަލާނގެ ދީން ޢިއްޒަތްތެރި ކުރުމަށް ޖިހާދުކުރާނެއެވެ. އަދި މަލާމާތްކުރާ މީހެއްގެ މަލާމާތަށް އެބައިމީހުން އަޅާނުލާނެއެވެ. ދީން ވަރުގަދަ ވުމުގައި އެބައިމީހުން ފަރުބަދަތައް ފަދައެވެ. ހަނގުރާމައިގައި ސިންގާތަކެއް ފަދައެވެ. މިއީ، މާތް ﷲ އިރާދަކުރައްވާ ފަރާތަކަށް ދެއްވާ އެކަލާނގެ ފަޟްލުވަންތަކަމެވެ. މާތް ﷲއީ ފަޟްލުވަންތަކަމާއި އިޙްސާންތެރިކަން ތަނަވަސް، އެކަލާނގެ އަޅުތަކުންގެ ތެރެއިން ފަޟްލުވަންތަކަން ޙައްޤުވާ މީހުން މޮޅަށް ދެނެވޮޑިގަންނަވާ ރަސްކަލާނގެއެވެ. ކާފިރުންނާއި އެކުވެރިކަން ބޭއްވުން މަނާކުރެއްވުމަށް ފަހު، ދެން މާތް ﷲ ގެންނަވާފައި މިވަނީ އެކުވެރިކަން ޙައްޤުވާ މީހުންގެ ވާހަކައެވެ. އެކަލާނގެ ވަޙީކުރައްވަނީ"],["ހަމަކަށަވަރުން، ތިޔަބައިމީހުންގެ އެހީތެރިޔަކީ اللَّه އެވެ. އަދި އެކަލާނގެ رسول އާއެވެ. އަދި إيمان ވެގެންތިބި މީހުންނެވެ. އެއުރެންނީ خشوع ގައިތިބެ ނަމާދުކޮށް، އަދި زكاة ދޭ މީހުންނެވެ. (55)","ތިޔަބައިމީހުންގެ އެކުވެރިންނާއި އެހީތެރިންނަކީ ޔަހޫދީންނާއި ނަޞާރާއިންނެއް ނޫނެވެ. ތިޔަބައިމީހުންގެ އެހީތެރިއަކީ މާތް ﷲ އެވެ. ދެން އެކަލާނގެ ރަސޫލާ މުޙައްމަދު ﷺއެވެ. ދެން ތިޔަބައިމީހުންގެ އެހީތެރިންނަކީ މާތް ﷲއަށް ބިރުވެތިވެ، އެކަލާނގެ މަތިވެރިވަންތަކަމުގެ ކުރިމަތީގައި ތަވާޟުޢުވެރިވާ ޙާލު، އެންމެ ފުރިހަމަ ގޮތުގައި ނަމާދަށް ރައްކާތެރިވާ، އެބައިމީހުންގެ މުދަލުން ދިނުމަށް ފަރުޟުކުރައްވާފައިވާ ޒަކާތް ދޭ، ތިޔަބައިމީހުންގެ އަޚުންކަމުގައިވާ މުއުމިނުންނެވެ. ތިޔަބައިމީހުންގެ ޙަޤީޤީ އެކުވެރިންނާއި އެހީތެރިންނަކީ އެއީއެވެ."],["اللَّه އާއި، އެކަލާނގެ رسول އާއާއި، إيمان ވެގެންތިބި މީހުން އެއީ، އެހީތެރިންކަމުގައި ބަލައިފިމީހާ (ދަންނާށެވެ!) ފަހެ، ހަމަކަށަވަރުން، ގަދަވާނެ ބަޔަކީ ހަމަ اللَّه ގެ جماعة އެވެ. (56)","މާތް ﷲ އަކީ އެހީތެރިއަކަށް ހަދައި، ރަސޫލުﷲ ﷺއާއި މުއުމިނުންނަކީ އެހީތެރިންނަށް ހެދި މީހާއީ މާތް ﷲގެ ޖަމާޢަތުގެ މީހެކެވެ. ހަމަކަށަވަރުން އަބަދުވެސް އެންމެ ގަދަވާނެ ބަޔަކީ މާތް ﷲގެ ޖަމާޢަތެވެ. ޔަހޫދީންނާއި ނަޞާރާއިންނަކީ އެކުވެރީން ކަމުގައި ހަދާ މީހުންނަކީ ރަޙްމާނުވަންތަ ރަސްކަލާނގެ ޖަމާޢަތުގެ މީހުން ނޫންކަމާއި، ޝައިތާނާގެ ޖަމާޢަތުގެ މީހުންކަން މިއާޔަތުން ނުސީދާކޮށް އެނގެއެވެ. ދެން އައިސްފައި މިވަނީ މާތް ﷲގެ ހުރިހާ ޢަދުއްވުންނާ (ޔަހޫދީންނާއި، ނަޞާރާއިންނާއި، މުނާފިޤުންނާއި، މުޝްރިކުންނާ) އެކުވެރިކަން ނުބޭއްވުމަށް ދެއްވާފައިވާ އިންޒާރެވެ."],["އޭ إيمان ވެއްޖެ މީސްތަކުންނޭވެ! ތިޔަބައިމީހުންގެ ކުރިން ފޮތް ލިބުނު މީހުންގެ ތެރެއިން ތިޔަބައިމީހުންގެ دين އަކީ ފުރައްސާރައެއް ކަމުގައްޔާއި، ކުޅިވަރެއް ކަމުގައި ހަދައިގެން އުޅުނު މީހުންނާއި، كافر ން އެއީ، އެހީތެރިން ކަމުގައި ނުހަދާށެވެ! އަދި ތިޔަބައިމީހުންނީ، مؤمن ން ކަމުގައިވާނަމަ اللَّه އަށް تقوى ވެރިވާށެވެ! (57)","އޭ އީމާންވެއްޖެ މީސްތަކުންނޭވެ! މާތް ﷲގެ ޢަދުއްވުން ކަމުގައިވާ، އަމިއްލައަށް ފޮތްތައް ބަދަލުކޮށް އޮޅުވައިލި ޔަހޫދީންނާއި ނަޞާރާއިންނާއި، ބުދަށް އަޅުކަންކުރާ ކާފިރުންނާއި، އިސްލާމްދީނަށް މަލާމާތްކޮށް ފުރައްސާރަކުރާ މުނާފިޤުންނަކީ ގާތް އެކުވެރި، އެހީތެރިންކަމުގައި ތިޔަބައިމީހުން ނުހަދާށެވެ. އެހެނީ، މިއެންމެންނަކީ ވެސް ތިޔަބައިމީހުންގެ ޢަދުއްވުންނެވެ. އަދި ތިޔަބައިމީހުން ޙައްޤުގޮތުގައި މުއުމިނުން ކަމުގައި ވަނީނަމަ މާތް ﷲއަށް ބިރުވެތިވާށެވެ."],["އަދި ތިޔަބައިމީހުން ނަމާދަށް ގޮވައިފިނަމަ އެކަމަކީ ފުރައްސާރައެއް ކަމުގައްޔާއި، ކުޅިވަރެއް ކަމުގައި އެއުރެން ހަދަތެވެ. އެއީ، އެއުރެންނަކީ ހަމަކަށަވަރުންވެސް ނުވިސްނޭބަޔަކު ކަމުގައިވާތީއެވެ. (58)","ތިޔަބައިމީހުން ބަންގި ގޮވައި، ނަމާދަށް ދާން ގޮވައިފިނަމަ، ތިޔަބައިމީހުންނަށާއި، ތިޔަބައިމީހުންގެ ނަމާދަށާއި އަޅުކަމަށް އެބައިމީހުން މަލާމާތްކޮށް، އެކަން ކުޅިވަރަކަށް ހަދައެވެ. އެއީ އެބައިމީހުންނީ ނުވިސްނޭ ބަޔަކަށް ވާތީއެވެ. އަދި ﷲ ގެ ދީނަށް ފުރައްސާރަކުރުމުން އެބައިމީހުން ދުރުކުރާނޭ އީމާންކަމެއް އެބައިމީހުންގެ ކިބައިގައި ނެތީމައެވެ. މިއިލާހީ އިރްޝާދާއެކު، މަގުފުރެދުމުގެ އަހުލުވެރިން މުއުމިނުންގެ ތެރެއަށް ވަންނަން ބޭނުންކުރި ބާގަނޑު މިވަނީ ބަންދުވެގެން ގޮސްފައެވެ. ރަޙްމާނުވަންތަ ރަސްކަލާނގެ ޖަމާޢަތާއި، ޝައިޠާނާގެ އެހީތެރިންނާ ގުޅުންކެނޑިގެން ދިޔައީއެވެ. ދެން އެއްދީނެއްގެ އަހުލުވެރިން ކަމުގައިވާ މުއުމިނުންގެ މެދުގައި މެނުވީ ރަޙްމަތްތެރިކަމެއްވެސް، ކުލުނެއްވެސް، އެއްބަނޑު އެއްބަފާކަމެއް ވެސް، ލޯތްބެއްވެސް ނުއޮންނާނެއެވެ. ދެން ބާކީ ތިބި އެންމެންނަކީ ޝައިޠާނާގެ ޖަމާޢަތުގެ މީހުންނެވެ. ކާފިރު އެންމެންނަކީ އެއް މިއްލަތެއްގެ ބައެކެވެ. އަހުލުކިތާބީންނާ ގުޅުންބޭއްވުމުން އެއްކިބާވާންޖެހޭ ސަބަބު އިތުރަށް ބަޔާންކުރައްވަމުން މާތް ﷲ ވަޙީކުރައްވަނީ މިފަދައިންނެވެ."],["ކަލޭގެފާނު ވިދާޅުވާށެވެ! އޭ ފޮތުގެ أهل ވެރިންނޭވެ! اللَّه ތިމަންމެންނަށް ބާވައިލެއްވި ފޮތަށާއި، ކުރިން ބާވައިލެއްވި ފޮތްތަކަށް ތިމަންމެން إيمان ވާ ކަމާއި، ތިޔަބައިމީހުންކުރެ ގިނަމީހުންނަކީ فاسق ން ކަމުގައިވާކަން ފިޔަވައި އެހެންކަމަކާ ތިމަންމެންދެކެ ތިޔަބައިމީހުން ރުޅިއަރައި إنكار ކުރަމުހެއްޔެވެ؟ (59)","އޭ ރަސޫލާ ﷺ އެވެ! ދީނަށް ފުރައްސާރަކުރާ ފާޖިރުންނަށް ކަލޭގެފާނު ވިދާޅުވާށެވެ! އޭ ޔަހޫދީންނާއި ނަޞާރާއިންނެވެ! ތިޔަބައިމީހުން އަހަރުމެންނަށް ނަފްރަތު ތިޔަ ކުރަނީ އަހަރުމެން މާތް ﷲއަށާއި، އެކަލާނގެ ރަސޫލުން ގެންނެވި ތަކެއްޗަށް އީމާންވުންނޫން ދެން ކޮންކަމަކާ ހެދިހެއްޔެވެ؟ ތިޔަބައިމީހުން އަހަރުމެންނަށް ނަފްރަތުކޮށް ޢައިބުކިޔަން ޖެހޭ އެހެން ކަމެއް އެބަ އޮތް ހެއްޔެވެ؟ އެކަމަކީ ޙަޤީޤަތުގައި ޢައިބު ކިޔައި މަލާމާތްކުރަން ޖެހޭ ކަމެއް ނޫނެވެ. އެއީ ފަޚުރުވެރިވާން ޖެހޭ ކަމެކެވެ. ތިޔަބައިމީހުންގެ ގިނަ މީހުންނަކީ ކިޔަމަންތެރިކަމުން ބޭރުވެފައި ތިބި ފާސިޤުންނެވެ. ތިޔަބައިމީހުން އަހަރުމެންނަށް މަލާމާތްކޮށް ފުރައްސާރަކުރަނީ އެހެންވެގެންނެވެ."],["ކަލޭގެފާނު ވިދާޅުވާށެވެ! اللَّه ގެ حضرة ގައި ޖަޒާދެއްވުމުގެ ގޮތުން އެއަށްވުރެ ނުބައިބަޔެއްގެ ވާހަކަ ތިޔަބައިމީހުންނަށް ތިމަންކަލޭގެފާނު އަންގަވައި ދެއްވަންހެއްޔެވެ؟ އެއުރެންނީ، اللَّه އެބަޔަކަށް لعنة ލައްވައި، އަދި އެބަޔެއްގެ މައްޗަށް ކޯފާލައްވައި އެބަޔެއްގެ ތެރެއިން ބަޔަކު ރާމާމަކުނުކަމުގައްޔާއި، އޫރުކަމުގައި ލައްވައި، އަދި އަނެއްބަޔަކު شيطان އާއަށް އަޅުކަންކުރާ މީހުން ކަމުގައިލެއްވި މީހުންނެވެ. އެއުރެންނީ (قيامة ދުވަހުން) ތިބޭނެ ތަނުގެގޮތުން ނުބައިކަން ބޮޑުވެގެންވާ ބަޔެކެވެ. އަދި ހަމަ މަގުން އެއްކިބާވެ މަގުފުރެދުން ބޮޑު ބަޔެކެވެ. (60)","އަހަރުމެން މާތް ﷲ އަށް އީމާންވެ އެކަލާނގެ ރަސޫލުބޭކަލުން ތެދުކުރީތީ ތިޔަބައިމީހުން ތިޔަ ޢައިބު ކިޔަނީ، މާތް ﷲގެ ޙަޟްރަތުގައި ޖަޒާއާއި ޘަވާބުގެ ގޮތުން މާ ނުބައި ކަމެއްގެ ވާހަކަ ތިމަންކަލޭގެފާނު ބުނެދެއްވަން ހެއްޔެވެ؟ ޢުޤޫބާތަށް ޘަވާބޭ ކިއުއްވާފައިވަނީ އެބައިމީހުންނަށް މަލާމާތްކުރެއްވުމަށެވެ. އެ ޘަވާބަކީ މާތް ﷲގެ ލަޢުނަތާއި، ކޯފާއެވެ. އަދި އެބައިމީހުން ރާމާމަކުނަށާއި އޫރަށް ބަދަލުކުރައްވައި، އެބައިމީހުންނީ ޝައިޠާނާގެ އަޅުންކަމުގައި ހެއްދެވުމެވެ. މިނުބައި ސިފަތަކުން ސިފަ ލިބިގެންވާ މަލްޢޫނުންނަކީ ތެދުމަގާއި މާދުރު، އާޚިރަތް ދުވަހު ދަރަޖައިގެ ގޮތުން މާ ނުބައި މީހުންނެވެ."],["އަދި އެއުރެން (އެބަހީ: يهودى ންގެ ތެރެއިން منافق ން) ތިޔަބައިމީހުންގެ ގާތަށް އަތުވެއްޖެނަމަ، ތިމަންމެން إيمان ވެއްޖައީމުއޭ ބުނެތެވެ. އޭރު އެއުރެން (ތިޔަބައިމީހުންގެ ތެރެއަށް) ވަދެ އެތިބީ كافر ކަމާއިގެންނެވެ. އަދި އެއުރެން ނުކުމެގެން ދިޔައީވެސް އެ كافر ކަމާއިގެންނެވެ. އެއުރެން ވަންހަނާކޮށް އުޅުނުކަންތައް، اللَّه ދެނެވޮޑިގަތުން ބޮޑެވެ. (61)","މިއާޔަތުގައި މިވަނީ ޔަހޫދީންގެ ތެރޭގައި ތިބި މުނާފިޤުންގެ ވާހަކައެވެ. މާނައީ ތިޔަބައިމީހުގެ ގާތަށް އަތުވެއްޖެނަމަ އެބައިމީހުން އީމާންކަން ފާޅުކުރެއެވެ. އޭރު އެބައިމީހުން ވަދެ ތިބީވެސް ކާފިރުކަމާއިގެންނެވެ. އަދި އެބައިމީހުން ނުކުމެގެން ދިޔައީވެސް ކާފިރުކަމާއިގެންނެވެ. އެބައިމީހުންނަށް ނަސޭހަތަކުންވެސް އިންޒާރަކުންވެސް ކުރި ފައިދާއެއް ނެތެވެ. އެބައިމީހުން ހިތުތެރޭގައި ފޮރުވައިގެން ތިބި މުނާފިޤުކަމާއި، ކާފިރުކަން މާތް ﷲ މޮޅަށް ދެނެވޮޑިގެން ވެއެވެ."],["އަދި އޭގެތެރެއިން ގިނަމީހުން ފާފަވެރިވުމާއި، ދެކޮޅުވެރިވުމާއި، حرام މުދާ ކެއުމަށް އަވަސްވެގަންނަތަން، ކަލޭގެފާނު ދެކެވަޑައިގަންނަވާނޫއެވެ. އެއުރެން ކޮށްއުޅުނު عمل ތަކުގެ ނުބައިކަމާއެވެ! (62)","އަދި ޔަހޫދީންގެ ތެރެއިން ގިނަމީހުން އަނިޔާވެރިވުމާއި، ފާފަވެރިވުމާއި، ޙަރާމް ތަކެއްޗާއި ރިޝްވަތު ކެއުމަށް އަވަސްވެގަންނަ ތަން ކަލޭގެފާނު ދެކެވަޑައިގަންނަވާނެއެވެ. އެބައިމީހުންގެ ހުތުރު ޢަމަލުތަކުގެ ނުބައިކަމާއެވެ."],["އެއުރެން ފާފަވެރި ބަސްތައް ބުނުމާއި، حرام މުދާކެއުން يهودى ންގެ އަޅުވެރިންނާއި، علم ވެރިން އެއުރެންނަށް މަނާކުރާނޭނަމަ ކޮންފަދަހެއްޔެވެ! އެއުރެން ކުރަމުންގެންދިޔަ ކަންތަކުގެ ނުބައިކަމާއެވެ! (63)","މިތާނގައި لولا (ކުރާނެނަމައޭ) އައިސްފައި ވަނީ هلاَّ (ކުރަންވީ ނޫންހެއްޔެވެ؟) ގެ މާނައިގައެވެ. މާނައީ: އެބައިމީހުންގެ ތެރެއިން ދީންވެރިންނާއި، ޢިލްމުވެރިން އެބައިމީހުން ފާފަވެރިވުމާއި، ޙަރާމް ތަކެއްޗާއި ރިޝްވަތުކެއުން މަނާކުރަންވީ ނޫންހެއްޔެވެ؟ މިއީ އެބައިމީހުން އެކަމަށް އެއްޗެކޭ ނުބުނެ، ނުބައިކަންތައް ނަހީކުރުން ދޫކޮށްލައިގެން ތިބޭތީ އެކަމާ ރުހިވޮޑިނުގަތުމުގެ ބަސްފުޅެކެވެ. ދެން މިއަންނަނީ ޔަހޫދީންގެ މާ ނުބައިކަން ބޮޑު ޖަރީމާއެއްގެ ވާހަކައެވެ. އެއީ، އިލާހީ ޒާތުފުޅުގެ މައްޗަށް ދަހިވެތިކަމުގެ ތުހުމަތު ކުރުމެވެ. ފަހެ، ޔަހޫދީން ވަނީ މާތް ﷲ ދަހިވެތިވެވޮޑިގަންނަވާ ކަމަށާއި، އަޅުތަކުންނަށް ރިޒުޤުނުދެއްވައި ހިފަހައްޓަވާ ކަމަށާއި، އެކަލާނގެ ދީލަތިވަންތަ ނަމަ އެބައިމީހުންނަށް ތަނަވަސްކަމާއި މުދާ ބޭނުންވަރަކަށް ދެއްވީސްކަމަށް ދަޢުވާކޮށްފައެވެ."],["يهودى ން ބުނޫއެވެ. اللَّه ގެ އަތްޕުޅުވަނީ ބަންދުވެގެންނެވެ. (يهودى ން މިހެންބުނީ اللَّه އަށް ދަހިކަން ނިސްބަތްކުރުމުގެ ގޮތުންނެވެ.) އެއުރެންގެ އަތްތައް ބަންދުވާށިއެވެ! އަދި އެއުރެން އެހެން ބުނުމުގެ ސަބަބުން އެއުރެންނަށް لعنة ލެއްވިއެވެ. އަދި ކިއެއްތަ! އެކަލާނގެ يدقدرة ފުޅުވަނީ ހުޅުވި ތަނަވަސްވެގެންނެވެ. އެކަލާނގެ އިރާދަކުރައްވާ ފަދަޔަކުން ހޭދަކުރައްވަތެވެ. ކަލޭގެފާނުގެ ވެރިރަސްކަލާނގެ حضرة ން ކަލޭގެފާނަށް ބާވައިލެއްވި ތަކެތި އޭގެތެރެއިން ގިނަމީހުންގައި ދެކޮޅުވެރިކަމާއި، كافر ކަން އިތުރުކުރާނެކަން ކަށަވަރެވެ. އަދި قيامة އަށް ދާނދެން عداوة ތެރިކަމާއި، ރުޅިވެރިކަން އެއުރެންގެ މެދުގައި ތިމަންރަސްކަލާނގެ ލެއްވީމެވެ. އެއުރެން ހަނގުރާމައަށް އަލިފާންގަނޑެއް ރޯކޮށްފި ކޮންމެހިނދެއްގައި، اللَّه އެ އަލިފާންގަނޑު ނިއްވަވަތެވެ. އަދި ބިމުގައި فساد ކުރުމުގެ ގޮތުން އެއުރެން މަސައްކަތް ކުރެތެވެ. ފަހެ، فساد ކުރާ މީހުންދެކެ اللَّه ލޯބިވެވޮޑިގެނެއް ނުވެތެވެ. (64)","ލަޢުނަތްލެއްވި ޔަހޫދީން ބުންޏެވެ. މާތް ﷲ ދަހިވެތިވެވޮޑިގެން، ނުދެއްވައި ހިފަހައްޓަވަނީއެވެ. އަދި ތިމަންމެންނަށް ރިޒުޤު ތަނަވަސްކޮށް ނުދެއްވައެވެ. ﴿غُلَّتْ أَيْدِيهِمْ﴾ އެބައިމީހުންގެ އަތްތައް ބަންދުވާށިއެވެ! މިއީ، އެބައިމީހުންގެ މައްޗަށް ދަހިވެތިކަމާއި، ފަޤީރުކަމަށް ކުރައްވާފައިވާ ދުޢާއެކެވެ. އެބައިމީހުންގެ މި ނުބައިކަން ބޮޑު ވާހަކައިގެ ސަބަބުން އެބައިމީހުން މާތް ﷲގެ ރަޙްމަތުން ބޭރުކުރައްވައި، އެބައިމީހުންނަށް ލަޢުނަތް ލެއްވިއެވެ. ކަން އޮތީ އެބައިމީހުން ދަޢުވާކުރި ގޮތަކަށް ނޫނެވެ. އެކަލާނގެއީ އެންމެ ދީލަތިވަންތަ ރަސްކަލާނގެއެވެ. އެކަލާނގެ ޙިކްމަތާއި މަޞްލަޙަތާ އެއްގޮތަށް، އަޅުތަކުންގެ މައްޗަށް އެކަލާނގެ އިރާދަކުރައްވާ ފަދަޔަކުން ހޭދަކުރައްވައެވެ. ކަލޭގެފާނުގެ މައްޗަށް ބާވައިލެއްވި މިޤުރްއާން އެބައިމީހުންގެ ކާފިރުކަމުގެ މައްޗަށް ކާފިރުކަން އަދި މަގުފުރެދުމުގެ މައްޗަށް މަގުފުރެދުން އިތުރުކުރާނެކަން ކަށަވަރެވެ. އެހެނީ، އާޔަތެއް ބާވައިލައްވާ ކޮންމެ ފަހަރަކު އެއަށް އެބައިމީހުން ކާފިރުވެއެވެ. މިކަމުން އެބައިމީހުންގެ ކާފިރުކަމާއި ފާޖިރުކަން ވަނީ އިތުރެވެ. މިއާޔަތުގައި މިވަނީ އެބައިމީހުން ރަސޫލާ ﷺ ދޮގުކުރާތީ އެކަލޭގެފާނު ހިތްޕުޅު ހަމަޖައްސަވައި ދެއްވާފައެވެ. ޔަހޫދީންގެ ކާފިރުކަމާއި ފާޖިރުކަމުގެ ސަބަބުން އެބައިމީހުންގެ މެދުގައި ޢަދާވާތްތެރިކަމާއި، އެއް ބަޔަކު އަނެއް ބަޔަކަށް ރުޅިވެރިކަން ތިމަންރަސްކަލާނގެ ލެއްވެވީމެވެ. އެބައިމީހުންގެ މެދުގައި ބައިބައިވުން އުފެދި އެބައިމީހުންގެ ހިތްތައްވަނީ ބައިބައިވެފައެވެ. އެބައިމީހުންގެ މެދުގައި ރުޅިވެރިކަމާއި ޢަދާވާތްތެރިކަން ޤިޔާމަތާ ޖެހެންދެން އޮންނާނެއެވެ. އެބައިމީހުން ރަސޫލުﷲ ﷺ އާ ދެކޮޅަށް ހަނގުރާމައިގެ އަލިފާންގަނޑެއް ރޯކުރި ކޮންމެ ފަހަރަކު މާތް ﷲ އެ އަލިފާންގަނޑު ނިއްވަވައެވެ. އަދި އެބައިމީހުންގެ މަކަރުވެރި ރޭވުން އެބައިމީހުންނަށް ރައްދުކުރައްވައެވެ. ހަނގުރާމައިގެ ހުޅުގަނޑު ރޯކޮށް މީސްތަކުންގެ މެދުގައި ފިތުނަ އުފައްދަން އެބައިމީހުން މަސައްކަތް ކުރަނީ، އެއީ އެބައިމީހުންގެ ޠަބީޢަތް ކަމުގައި ވާތީއެވެ. އެހެނީ، ކަށިޖެހުމަކީ ނަގުލަންދާށީގެ ޠަބީޢަތެވެ. ފަސާދަކުރަން އުޅޭ މީހުން ދެކެ މާތް ﷲލޯބިވެވޮޑިނުގަންނަވައެވެ.އެކަލާނގެ އެކަމަށް ރުހިވޮޑިނުގަންނަވައެވެ."],["ހަމަކަށަވަރުން، ފޮތުގެ أهل ވެރިން إيمان ވެ، تقوى ވެރިވީނަމަ، އެއުރެންގެ ކުށްތައް ތިމަންރަސްކަލާނގެ އެއުރެންގެ ކިބައިން ފުއްސެވީމުހެވެ. އަދި نعمة ގެ ސުވަރުގެތަކަށް ތިމަންރަސްކަލާނގެ އެއުރެން ވެއްދެވީމުހެވެ. (65)","ޔަހޫދީންނާއި ނަޞާރާއިން ޙައްޤު ގޮތުގައި މާތް ﷲއަށާއި އެކަލާނގެ ރަސޫލާ ﷺ އަށް އީމާންވެ، މާތް ﷲ ޙަރާމްކުރައްވާފައިވާ ކަންކަމަށް އަރައިގަތުމަށް ބިރުވެތިވެ އެކަންކަމުން ދުރުވިނަމަ، ތިމަންރަސްކަލާނގެ އެބައިމީހުން ކުޅަ ފާފަތައް ފުއްސަވައި، ދާއިމީ ނިޢުމަތުގެ ސުވަރުގެއަށް އެބައިމީހުން ވެއްދެވީމުހެވެ."],["އަދި އެއުރެން توراة އާއި، إنجيل އާއި، އެއުރެންގެ ވެރިރަސްކަލާނގެ حضرة ން އެއުރެންނަށް ބާވައިލެއްވި ފޮތުގެ (އެބަހީ: قرآن ގެ) حكم قائم ކުރިނަމަ، އެއުރެންގެ މަތިންނާއި، އެއުރެންގެ ފައިދަށުން އެއުރެންނަށް رزق ލިބުނީހެވެ. އެއުރެންގެ ތެރެއިން މެދުމިން ބަޔަކުވެސް ވެއެވެ. ނަމަވެސް އޭގެތެރެއިން ގިނަމީހުން ކުޅަ عمل ތައް ހާދަހާ ނުބައިވެގެންވެއެވެ. (66)","އަދި އެބައިމީހުން މާތް ﷲ އަމުރުކުރެއްވި ގޮތުގެ މަތީގައި ދެމިތިބެ، ތައުރާތާއި އިންޖީލުގައި ވާގޮތަށް ޢަމަލުކޮށް، (އޭގެ ތެރޭގައި އެންމެ ފަހުގެ ރަސޫލާ މުޙައްމަދު ﷺ ގެ ރަސޫލުކަން ޤަބޫލުކުރުން ވެސް ހިމެނޭ) ކީރިތި ޤުރްއާނަށް އީމާންވިނަމަ، މާތް ﷲއެބައިމީހުންނަށް ރިޒުޤު ތަނަވަސްކޮށްދެއްވައި، އެބައިމީހުންގެ މައްޗަށް އުޑުން ބަރަކާތް އޮއްސެވީހެވެ. އެބައިމީހުންގެ ތެރޭގައި ދީނުގެ ކަންކަމުގައި، ހަރުކަށިވުމެއްވެސް، ފަރުވާކުޑަކުރުމެއްވެސް ނެތް، މެދުމިނުގެ ބަޔަކު ވެއެވެ. އެއީ ރަސޫލާ ﷺ އަށް އީމާންވި މީހުންނެވެ. ނަމަވެސް އޭގެ ތެރެއިން ގިނަ މީހުންނީ ނުބައި ފާޖިރުންނެވެ. އެބައިމީހުން ޙައްޤު އޮޅުވާލައި އެއަށް ފުރަގަސްދިނީތީއެވެ، އެއީ، އެބައިމީހުންގެ ތެރޭގައި ފަހުން ތިބި ތަޢައްޞުބުން ފުރިގެންވާ މީހުންނެވެ. ތަޤްވާވެރިވުމަކީ ރިޒުޤު ތަނަވަސްވާ ކަމެއްކަން މިއާޔަތުން އެނގިގެން ދެއެވެ."],["އޭ رسول އާއެވެ! ކަލޭގެފާނުގެ ވެރިރަސްކަލާނގެ حضرة ން ކަލޭގެފާނަށް ބާވައިލެއްވި آية ތައް ކަލޭގެފާނު އިއްވަވާށެވެ! އަދި ކަލޭގެފާނު އެކަން ނުކުރެއްވިނަމަ، ކަލޭގެފާނު އެކަލާނގެ رسالة އިއްވެވިކަމަކަށް ނުވާނެއެވެ. އަދި اللَّه މީސްތަކުންގެ ކިބައިން ކަލޭގެފާނު ރައްކާތެރި ކުރައްވާނެތެވެ. ހަމަކަށަވަރުން، كافر ވި މީސްތަކުންނަށް اللَّه ތެދުމަގެއް ނުދައްކަވާނެތެވެ. (67)",'އަޞްލު ނަންފުޅުގެ ބަދަލުގައި ރަސޫލުކަމަށް ނިސްބަތްކުރައްވައި މުޚާޠަބުކުރައްވާފައި އެވަނީ، މާތްކުރެއްވުމުގެ ގޮތުންނެވެ. މާނައީ އޭ މުޙައްމަދު ﷺ އެވެ! ތިމަންރަސްކަލާނގެ ކަލޭގެފާނަށް ބާވައިލެއްވި ތަކެތި ފުރިހަމައަށް މީސްތަކުންނަށް ފޯރުކޮށްދެއްވާށެވެ. ކަލޭގެފާނު އެއްވެސް އެއްޗެއް ވަންހަނާކުރައްވައިފިނަމަ، އަމާނާތް އަދާ ކުރެއްވުނީ ކަމުގައި ނުވާނެއެވެ. ކަލޭގެފާނަށް ގެއްލުމެއް ދީފާނެކަމަށް އެއްވެސް ކާފިރަކު ދެކެ ކަލޭގެފާނު ބިރުފުޅުގެންވަޑައިނުގަންނަވާށެވެ. ފަހެ، އެބައިމީހުންގެ ނުބައިކަމުން މާތް ﷲ ކަލޭގެފާނު ސަލާމަތްކުރައްވާނެއެވެ. عَنْ عَائِشَةَ، قَالَتْ كَانَ النَّبِيُّ صلى الله عليه وسلم يُحْرَسُ حَتَّى نَزَلَتْ هَذِهِ الآيَةُ:‏ ‏﴿‏وَٱللَّهُ يَعْصِمُكَ مِنَ ٱلنَّاسِ ۗ﴾ فَأَخْرَجَ رَسُولُ اللَّهِ صلى الله عليه وسلم رَأْسَهُ مِنَ الْقُبَّةِ فَقَالَ لَهُمْ ‏"‏ يَا أَيُّهَا النَّاسُ انْصَرِفُوا فَقَدْ عَصَمَنِي اللَّهُ ‏"‏‏.‏ (جامع الترمذي، كتاب تفسير القرآن عن رسول الله صلى الله عليه وسلم) ޢާއިޝާ رضي الله عنها ގެ އަރިއަހުން ރިވާވެގެން ވެއެވެ. އެކަމަނާ ވިދާޅުވިއެވެ. ‏﴿‏وَٱللَّهُ يَعْصِمُكَ مِنَ ٱلنَّاسِ ۗ﴾ މިއާޔަތް ބާވައިލެއްވެންދެން ރަސޫލުﷲ ﷺ ހިމާޔަތްކުރުމަށް ރޭގަނޑު ފާރަވެރިން ތިބެއެވެ. ދެން އިތުރު އެކަލޭގެފާނު، އެކަލޭގެފާނުގެ އިސްތަށިފުޅު ކުޑަދޮރުކޮޅުން ބޭރަށް ނެރުއްވާފައި ޙަދީޘުކުރެއްވިއެވެ. އޭ މީސްތަކުންނޭވެ! ތިޔަބައިމީހުން ދާށެވެ. ފަހެ، މާތް ﷲ ތިމަންކަލޭގެފާނު ޙިމާޔަތް ކުރައްވައިފިއެވެ.) (ޖާމިޢުއް ތިރްމިޛީ، ޙަދީޘު: 3046) މާތް ﷲ ކާފިރުވީ މީހުންނަށް ހެޔޮކަމާއި، ބާއްޖަވެރިކަމަށް މަގުނުދައްކަވާނެއެވެ.'],["ކަލޭގެފާނު ވިދާޅުވާށެވެ! އޭ ފޮތުގެ أهل ވެރިންނޭވެ! ތިޔަބައިމީހުން توراة އާއި، إنجيل އާއި، ތިޔަބައިމީހުންގެ ވެރިރަސްކަލާނގެ حضرة ން ތިޔަބައިމީހުންނަށް ބާވައިލެއްވިފޮތުގެ (އެބަހީ: قرآن ގެ) حكم قائم ކޮށްފުމަށްދާނދެން ތިޔަބައިމީހުން ތެދުމަގެއްގައި ތިބިބަޔަކު ކަމުގައި ނުވަމުއެވެ. ކަލޭގެފާނުގެ ވެރިރަސްކަލާނގެ حضرة ން ކަލޭގެފާނަށް ބާވައިލެއްވި ތަކެތި، އޭގެތެރެއިން ގިނަމީހުންގައި ދެކޮޅުވެރިކަމާއި، كافر ކަން އިތުރުކުރާނެކަން ކަށަވަރެވެ. ފަހެ، كافر ވި މީސްތަކުންގެ މައްޗަށް ކަލޭގެފާނު ހިތާމަ ނުކުރައްވާށެވެ! (68)","އޭ ރަސޫލާ ﷺއެވެ! ޔަހޫދީންނާއި ނަޞާރާއިންނަށް ކަލޭގެފާނު ވިދާޅުވާށެވެ. މުޙައްމަދު ﷺ ގެ ނަބީކަމުގެ ދަލީލުތަކާއި، މާތް ﷲ އެކަލޭގެފާނުގެ މައްޗަށް ބާވައިލެއްވި ޤުރްއާނަށް އީމާންވުމުގެ ވާހަކަ ވެސް ހިމެނޭ ތައުރާތާއި އިންޖީލުގައި ވާ ޙުކުމްތަކަށް ތިޔަބައިމީހުން ރައްކާތެރި ނުވާހާ ހިނދަކު ޤަބޫލުކުރެވޭ ދީނެއްގެ މަތީގައި ތިޔަބައިމީހުން ތިބިކަމުގައި ނުވާނެއެވެ. ޤުރްއާނަކީ ބާވައިލެއްވި ހުރިހާ ފޮތެއްގެ އަޞްލެވެ. އޭގައި ވަނީ އިލާހީ ވަޙީއެވެ. އެފޮތުން ބައެއް ޤަބޫލުނުކޮށް ދޮގުކޮށްފި މީހާ ހުރިހާ ރަސޫލުބޭކަލުންގެ ރަސޫލުކަން ދޮގުކޮށްފިއެވެ. އެމީހަކު ވާނީ ތައުރާތާއި އިންޖީލާއި ޤުރްއާނަށް ކާފިރުވީ މީހަކަށެވެ. لام އަކީ لام القسم އެވެ. (ހުވައިގެ لام އެވެ.) މާނައީ އޭ ރަސޫލާ ﷺ އެވެ! ކަލޭގެފާނުގެ މައްޗަށް ބާވައިލެއްވި މިޤުރްއާން ގަންދެއްވައި ވަޙީކުރައްވަމެވެ. އޭގެ ތެރެއިން ގިނަ މީހުން ކަލޭގެފާނުގެ ރަސޫލުކަން ޤަބޫލުނުކުރުމާއި، ކާފިރުކަމާއި، މަގުފުރެދުމުގައި ކުރިއަށް ދިއުން މިފޮތުގެ ސަބަބުން އިތުރުވާނެއެވެ. ފަހެ، ނަބީން ދޮގުކުރުމަކީ އެބައިމީހުންގެ އާދައެވެ. މިތާނގައި މިވަނީ އަހުލުކިތާބީން ރަސޫލާ ﷺ ގެ ރަސޫލުކަން ދޮގުކުރާތީ އެކަލޭގެފާނުގެ ހިތްޕުޅު ހަމަޖައްސަވައިދެއްވާފައެވެ. އެބައިމީހުންގެ މައްޗަށް އެކަލޭގެފާނު ހިތާމަކުރެއްވުން މަނާކުރައްވާފައެއް ނޫނެވެ. މާނައީ އެބައިމީހުންގެ އެ ދޮގުކުރުމުގެ ސަބަބުން ކަލޭގެފާނު ހިތާމަނުކުރައްވާށެވެ."],["ހަމަކަށަވަރުން، إيمان ވި މީހުންނާއި، يهودى ން ކަމުގައިވި މީހުންނާއި، صابئ ންނާއި، نصارى އިންގެ ތެރެއިން اللَّه އަށާއި، آخرة ދުވަހަށް إيمان ވެ، ހެޔޮ عمل ކުޅަމީހުން (ދަންނާށެވެ!) ފަހެ، އެއުރެންގެ މައްޗަކަށް އެއްވެސް ބިރެއްނެތެވެ. އަދި އެއުރެންނީ، ހިތާމަކުރާނޭ ބަޔަކު ކަމުގައިވެސް ނުމެވޭމެއެވެ. (69)","މިއީ ހުރިހާ ދީނެއްގެ މީހުންނަށް ޢާއްމު އާޔަތެކެވެ. މާނައީ މާތް ﷲއާއި އެކަލާނގެ ރަސޫލާ ﷺ ތެދުކޮށް، އެކަލޭގެފާނަށް ތަބަޢަވީ މުސްލިމުންނާއި، މޫސާ عليه السلام އަށް ތަބަޢަވީ ޔަހޫދީންނާއި. ނަޞާރާއިންގެ ތެރެއިން ބޮލުގެ މެދު ބާލައިގެން ތިބޭ ޞާއިބުންނާއި، ޢީސާ عليه السلام އަށް ތަބަޢަވީ ނަޞާރާއިންނާއި، މިހުރިހާ ދީންތަކެއްގެ މީހުންގެ ތެރެއިންވެސް، އެމީހެއްގެ ޒަމާނުގައި ހުންނެވި ރަސޫލާއަށް އެއްވެސް ޝައްކެއްނެތި ތެދުވެރިކަމާއެކު އީމާންވެ، އާޚިރަތަށްޓަކައި ޢަމަލުކުރި މީހާ އަށް އޭނާގެ ޖަޒާ ފުރިހަމައަށް ދެއްވައި ސުވަރުގެ ވައްދަވާނެއެވެ. އެމީހަކަށް އެއްވެސް ބިރެއް ހިތާމަވެރިކަމެއް ނުވާނެއެވެ. ޙައްޤުގެ މަގުން އެއްކިބާވެފައިވާ ބައެއް މީހުން ދަޢުވާކުރާ ފަދައިން، މިއާޔަތުގެ މާނައަކީ އިސްލާމްދީނަށް ނުވަނަސް ޔަހޫދީން އެބައިމީހުންގެ ޔަހޫދީ ދީނުގައި، އަދި ނަޞާރާއިން އެބައިމީހުންގެ ނަޞްރާނީ ދީނުގައި ހިފަހައްޓައިފިނަމަ މުއުމިނުންނާއެކު އެބައިމީހުންނަށް ސުވަރުގެ ވަދެވުމެއް ނޫނެވެ. އެހެނީ ކުރީގެ ހުރިހާ ދީނެއް ވަނީ އިސްލާމްދީން އައުމުން މަންސޫޚުވެފައެވެ. މާތް ﷲ ވަޙީކުރައްވަނީ ﴿وَمَن يَبْتَغِ غَيْرَ ٱلْإِسْلَـٰمِ دِينًا فَلَن يُقْبَلَ مِنْهُ وَهُوَ فِى ٱلْءَاخِرَةِ مِنَ ٱلْخَـٰسِرِينَ﴾ (ދީނެއްގެ ގޮތުގައި އިސްލާމްދީން ފިޔަވައި އެހެން ދީނެއް އެދޭ މީހާގެ ކިބައިން ޤަބޫލުނުކުރައްވާނެއެވެ. އަދި އާޚިރަތުގައި އޭނާ ވާހުށީ ގެއްލެނިވެގެންވާ މީހުންގެ ތެރެއިންނެވެ.) ދެން މާތް ﷲ ބަޔާންކުރައްވަނީ ހުރިހާ ރަސޫލުބޭކަލުންނަށް އީމާންވުމަށް ޔަހޫދީންގެ ކިބައިން ކަށަވަރުވެގެންވާ ޢަހުދު ހިއްޕެވުމަށް ފަހު އެބައިމީހުން ނުކިޔަމަންތެރިވެ ރަސޫލުބޭކަލުން ޤަތުލުކުރި ވާހަކައެވެ. އެބައިމީހުންނާ ބެހޭގޮތުން އެކަލާނގެ ވަޙީކުރައްވަނީ މިފަދައިންނެވެ."],["ހަމަކަށަވަރުން، إسرائيل ގެދަރިންގެ ކަށަވަރުވެގެންވާ عهد ތިމަންރަސްކަލާނގެ ހިއްޕެވީމެވެ. އަދި އެއުރެންގެ ގާތަށް رسول ންތަކެއް ފޮނުއްވީމެވެ. އެއުރެންގެ ހިތް ނޭދޭގޮތަކާއިގެން، އެއުރެންގެ ގާތަށް رسول އަކު ވަޑައިގެންފި ކޮންމެ ހިނދެއްގައި، އެއުރެން އޭގެތެރެއިން ބައެއް رسول ންގެ ބަސްފުޅު ދޮގުކުރެތެވެ. އަދި އެއުރެން އަނެއްބައި رسول ން قتل ކުރެތެވެ. (70)","ތިމަންރަސްކަލާނގެ ޔަހޫދީންގެ ކިބައިން ތިމަންރަސްކަލާނގެއާއި ހުރިހާ ރަސޫލުބޭކަލުންނަށް އީމާންވުމަށް ކަށަވަރުވެގެންވާ ޢަހުދު ހިއްޕެވީމެވެ. އަދި އެބައިމީހުންނަށް ނަސޭހަތްދެއްވައި ހަނދާންކޮށްދެއްވުމަށް ގިނަ ރަސޫލުން ފޮނުއްވީމެވެ. އެބައިމީހުންގެ ހަވާ ނަފްސު ނޭދޭ ކަމަކާއިގެން ރަސޫލުބޭކަލަކު ވަޑައިގަންނަވާއިރަށް އެބައިމީހުން އެބޭކަލަކަށް ނުކިޔަމަންތެރިވެ ޢަދާވާތްތެރި ވެއެވެ. ބައެއް ބޭކަލުން ދޮގުކޮށް އަނެއްބައި ބޭކަލުން ޤަތުލުކުރެއެވެ. قتلوا (ޤަތުލުކޮށްފި) ގެ ބަދަލުގައި ﴿يَقْتُلُونَ﴾ (ޤަތުލު ކުރޭ / ޤަތުލުކުރަނީ) މި ބަސް ގެންނަވާފައިވަނީ އެކަމުގެ ބިރުވެރި ސޫރަ ހިތަށް ގެންނެވުމަށާއި އެއީ އެބައިމީހުންގެ އާދައެއްކަން އެންގެވުމަށެވެ."],["އެއުރެންނަށް امتحان އެއް ނާންނާނެކަމަށް، އެއުރެން ހީކުޅައޫއެވެ. ފަހެ، (އެކަމުގެ ސަބަބުން حق އާމެދު) އެއުރެން ކަނުވެގެންފޫއެވެ. އަދި ބީރުވެގެންފޫއެވެ. ދެން اللَّه، އެއުރެންގެ މައްޗަށް توبة ލެއްވިއެވެ. ދެންވެސް އެއުރެންގެ ތެރެއިން ގިނަބަޔަކު ކަނުވެގެންފޫއެވެ. އަދި ބީރުވެގެންފޫއެވެ. اللَّه އީ، އެއުރެންކުރާ ކަންތައް މޮޅަށް ބައްލަވާވޮޑިގެންވާ ރަސްކަލާނގެއެވެ. (71)","ޔަހޫދީން ހީކުރީ އެބައިމީހުން ނަބީބޭކަލުން ޤަތުލުކުރުމުން އެބައިމީހުންނަށް މުޞީބާތެއް އަދި އިމްތިޙާނެއް ކުރިމަތި ނުވާނެ ކަމަށެވެ. އެހެންކަމުން، ނުބައިކަމާއި ފަސާދައިގެ ވައްތަރުތަކުގައި އެބައިމީހުން ހައްދުފަހަނައަޅައި ދިޔައެވެ. އަދި ތެދުމަގު ނުފެންނަ ވަރަށް ކަނުވެ ޙައްޤު ބަސް ނުއިވޭ ވަރަށް ބީރުވިއެވެ. ދެން އެބައިމީހުން ތައުބާވުމުން މާތް ﷲ އެބައިމީހުންގެ ތައުބާ ޤަބޫލުކުރެއްވިއެވެ. އެއަށްފަހު އެބައިމީހުން އަނެއްކާވެސް ކަނުކަމާއި ބީރުކަމަށް، އަދި ފަސާދައާއި ޖަރީމާތަކަށް އެނބުރި ދިޔައެވެ. އެބައިމީހުންގެ ޖަރީމާތައް މާތް ﷲމޮޅަށް ދެނެވޮޑިގެންވެއެވެ. އަދި އެކަމަށް އެބައިމީހުންނަށް ޖަޒާދެއްވާނެއެވެ. މާތް ﷲ އެބައިމީހުން ސިފަކުރައްވާފައި ވަނީ ހިދާޔަތުގެ އަލިކަމެއް ނުފެންނަ، ޙައްޤު ބަހުގެ އަޑުނީވޭ، މަގުފުރެދުމުގެ ސަހަރާގެ ތެރޭގައި ބެހެމުންދާ ކަނު ބީރު މީހުންގެ ގޮތުގައެވެ. ޔަހޫދީންގެ ނުބައި ޖަރީމާތަކުގެ ވާހަކައަށް ފަހު ދެން ގެންނަވާފައި މިވަނީ ޢީސާ عليه السلام އަކީ ﷲ ނުވަތަ، އެކަލާނގެ ތިން ފަރާތުން އެއްފަރާތް ކަމަށް ދަޢުވާކޮށް މަގުފުރެދުނު ނަޞާރާއިންގެ ވާހަކައެވެ. އެކަލާނގެ ވަޙީކުރައްވަނީ މިފަދައިންނެވެ."],["ހަމަކަށަވަރުން، اللَّه އީ، مريم ގެފާނުގެ ދަރިކަލުން المسيح (عيسى ގެފާނު) ކަމަށް ބުނި މީހުން كافر ވެއްޖެކަން ކަށަވަރެވެ. އަދި المسيح ވިދާޅުވިއެވެ. އޭ إسرائيل ގެދަރިންނޭވެ! އަހުރެންގެ ވެރިރަސްކަލާނގެ، އަދި ތިޔަބައިމީހުންގެވެސް ވެރިރަސްކަލާނގެ ކަމުގައިވާ اللَّه އަށް ތިޔަބައިމީހުން އަޅުކަން ކުރާށެވެ! ހަމަކަށަވަރުން اللَّه އަށް شريك ކުރާ މީހާ (ދަންނާށެވެ!) ފަހެ، ހަމަކަށަވަރުން، اللَّه، އެމީހާގެ މައްޗަށް ސުވަރުގެ حرام ކުރެއްވިއެވެ. އަދި އެމީހަކު އުޅޭނެތަނަކީ ނަރަކައެވެ. އަދި އަނިޔާވެރިންނަށް (އެބަހީ: شريك ކުޅަ މީހުންނަށް) نصر ދޭނޭ އެއްވެސް ބަޔަކު ނުވެއެވެ. (72)",'ޢީސާ عليه السلام އަކީ އެއީ ﷲ ކަމަށް ބުނި ނަޞާރާއިން ކާފިރުވެއްޖެކަން ކަށަވަރެވެ. އެއީ "ޔަޢުޤޫބިއްޔާ" ޖަމާޢަތެވެ. އެބައިމީހުން ދަޢުވާކުރާ ގޮތުގައި މާތް ﷲ ޢީސާ عليه السلام ގެ ޒާތުފުޅާއި ގުޅިވަޑައިގެން އެއްޒާތަކަށް ވީއެވެ. އެހެންކަމުން އެބައިމީހުންގެ ނަޒަރުގައި މާތް ﷲ ގެ ދެ ޒާތުފުޅެއް ވެއެވެ. އެއީ ލާހޫތިއްޔަ ޒާތުފުޅާއި ނާސޫތިއްޔަ ޒާތުފުޅެވެ. މާނައީ މާތް ﷲގެ ޒާތުފުޅު ޢީސާ عليه السلام ގެ ޒާތުފުޅާއި ގުޅިވަޑައިގަތުމުން އެކަލާނގެ އިލާހުވަންތަ ކަމާއި އިންސާނީވަންތަކަން ގުޅުނީއެވެ. އަދި އެބައިމީހުން ޤަބޫލުކުރާ ގޮތުގައި ޢިސާ عليه السلام އަށް އިލާހުވަންތަކަމުގެ ސިފަ ލިބިވަޑައިގަތީއެވެ. އެހެންވެ، އެބައިމީހުން ބުނީ މަރްޔަމް عليها السلام ރައްކައުވީ އިލާހަކާއިގެން ކަމުގައެވެ. މާތް ﷲ އެބައިމީހުންގެ އެވާހަކަތަކަށް ވުރެ މާ މަތިވެރިވެ ވޮޑިގެންވެއެވެ. ޢީސާ عليه السلام އެބައިމީހުންނަށް ވިދާޅުވިއެވެ. އޭ ބަނީއިސްރާއީލެވެ! ތިމަންކަލޭގެފާނީ ތިޔަބައިމީހުން ފަދަ އިންސާނަކީމެވެ. އަހަރުމެން އެންމެން ހެއްދެވި، ތިޔަބައިމީހުންނާއި ތިމަންކަލޭގެފާނުގެ ޚާލިޤުވަންތަ ރަސްކަލާނގެއަށް ތިޔަބައިމީހުން އަޅުކަންކުރާށެވެ. މާތް ﷲއަށް ޝިރުކުކޮށް އެކަލާނގެ ފިޔަވައި އެހެން ފަރާތަކަށް އަޅުކަން ކޮށް އިންސާނުންގެ ތެރެއިން އެއްވެސް މީހަކީ އިލާހެއްކަމަށް ޤަބޫލުކޮށްފި މީހާގެ މައްޗަށް މާތް ﷲ ސުވަރުގެ ޙަރާމްކުރެއްވިއެވެ. އަދި ދުވަހަކުވެސް އޭނާ އެތަނަށް ނުވަންނާނެއެވެ. އެއީ، މާތް ﷲގެ އެއްކައުވަންތަކަން ޤަބޫލުކުރި މީހުންގެ ގޮވައްޗެވެ. އޭނާ ހުންނާނެ ތަނަކީ ނަރަކައެވެ. އެބައިމީހުންނަށް މާތް ﷲ ރައްދުދެއްވީ ޝައްކަކަށް ޖާގައެއް ނެތް ޙުއްޖަތަކުންނެވެ. އެއީ ތުއްތު ކުއްޖެއްގެ ގޮތުގައި މައިކަމަނާގެ އުނގުފުޅުގައި އޮންނަވައިގެން ވިދާޅުވި ފުރަތަމަ ބަސްފުޅެވެ. އެކަލޭގެފާނު ވިދާޅުވީ ﴿إِنِّي عَبْدُ اللَّهِ﴾ (ހަމަކަށަވަރުން ތިމަންކަލޭގެފާނަކީ ﷲގެ އަޅަކީމެވެ.) ތިމަންކަލޭގެފާނީ ﷲ އީމެވެ. މިފަދައިން އެކަލޭގެފާނު ވިދާޅުނުވެއެވެ. ޢީސާ عليه السلام އެކަލޭގެފާނުގެ ދުޢާގައި އޭ މިއަޅާގެ ވެރިރަސްކަލާކޮ، އޭ ﷲ އޭ ވިދާޅުވަނީ ކިހިނެއްތޯއެވެ؟ އެކަލޭގެފާނު އަމިއްލަފުޅު ނަފްސަށް ދުޢާކުރައްވަނީ ތޯއެވެ؟ މިއީ މުސްތަޙީލު ކަމެކެވެ. އެބައިމީހުން އެންމެން އެކަލޭގެފާނު ޞަލީބަށް އެރުވުނު ކަމަށް ޤަބޫލުކުރާއިރު އެކަލޭގެފާނު ކަލާނގެއަކަށް ވާނީ ކިހިނެއްތޯއެވެ؟ ކަލާނގެ ޞަލީބަށް އެރުވޭއިރުވެސް އަމިއްލަފުޅު ނަފްސުގެ ދިފާޢުގައި ކަމެއް ނުކުރެއްވެނީތޯއެވެ؟ ޝާއިރަކު ބުނެފައިވާ ފަދައިންނެވެ.'],["ހަމަކަށަވަރުން، اللَّه އީ، ތިން إله ންކުރެ إله އެކޭ ބުނި މީހުން كافر ވެއްޖެކަން ކަށަވަރެވެ. އެއްކައުވަންތަ إله މެނުވީ، އެހެން إله އަކު ނުވެއެވެ. އެއުރެން އެބުނާ ބުނުން ހުއްޓާނުލިނަމަ، ހަމަކަށަވަރުން، އެއުރެންގެ ތެރެއިން كافر ވި މީހުންނަށް ވޭންދެނިވި عذاب ލިބޭނެކަން ކަށަވަރެވެ. (73)",'މާތް ﷲއީ ތިން އިލާހުން ކުރެ އެއް އިލާހު ކަމުގައި ބުނި މީހުން ކާފިރުވެއްޖެކަން ކަށަވަރެވެ. އެއީ ﷲ އާއި، ޢީސާ عليه السلام އާއި، މަރްޔަމް عليها السلام އެވެ. އެބައިމީހުން ﷲއަކީ ތިން އިލާހުންކުރެ އެއް އިލާހު ކަމުގައި ހެދީއެވެ. އެބައިމީހުންގެ ބަސް "ބަފައިކަލުން، ދަރިކަލުން އަދި ރޫޙުލްޤުދުސް" މަޝްހޫރުވެފައި ވަނީ މިހެންވެއެވެ. އެބައިމީހުންގެ މިބަހަށް ރައްދުދެއްވަމުން މާތް ﷲ ވަޙީކުރައްވަނީ މި ކައުނުގައި މާތް ﷲ ފިޔަވައި އެހެން އިލާހަކު ނުވެއެވެ. އެއީ އެއްކައުވަންތަ އިލާހެވެ. އެކަލާނގެއާ އެއްފަދަ އެއްވެސް ފަރާތެއް ނުވެއެވެ. ތިން އިލާހުން ވާކަމަށް އެބައިމީހުން ބުނާ ބުނުން ދޫކޮށްނުލައިފި ނަމަ ދުނިޔެއާއި އާޚިރަތުގައި އެބައިމީހުންނަށް ވޭންދެނިވި ޢަޛާބު ހުށްޓެވެ.'],["ފަހެ، އެއުރެން اللَّه އަށް توبة ނުވަނީހެއްޔެވެ؟ އަދި ފާފަފުއްސެވުން އެދި އެކަލާނގެ حضرة އަށް ނުދަންނަވަނީ ހެއްޔެވެ؟ ފަހެ، اللَّه އީ، ގިނަގިނައިން ފާފަފުއްސަވާ رحيم ވަންތަ ރަސްކަލާނގެއެވެ. (74)","އެބައިމީހުން ކާފިރުވެ، މާތް ﷲގެ އެއްކައުވަންތަކަމަށް އިންކާރުކުރީތީއެވެ. އެބައިމީހުން ކާފިރުކަން ދޫނުކުރާތީ ޙައިރާންވާންޖެހޭކަން އެންގެވުމަށް ކުރައްވާފައިވާ ސުވާލެކެވެ. އެ ބާޠިލު ޢަޤީދާތަކާއި، ޤަބޫލުނުކުރެވޭ ވާހަކަތައް ދޫކޮށްލައި މާތް ﷲއަށް ނިސްބަތްކޮށް އެކަލާނގެ ޢީސާ عليه السلام ގެ ޒާތުފުޅާ ގުޅިވޮޑިގެން އެކަލޭގެފާނާއެކީ އެއް އިލާހަކަށް ވެއްޖެކަމަށް ބުނި ބުނުމަށް އެބައިމީހުން ތައުބާ ނުވަނީ ހެއްޔެވެ؟ އެބައިމީހުން ތައުބާވެއްޖެ ނަމަ މާތް ﷲ އެބައިމީހުންގެ ފާފަފުއްސަވައި ރަޙްމަތްލައްވާނެއެވެ. އެބައިމީހުން އުފައްދާފައި ވަނީ ޙައިރާންވެ އަންތަރީސްވާ ފަދަ ޢަޤީދާއެކެވެ. ފަހެ، އެބައިމީހުން ބުނަނީ އިލާހަކީ އެއް އަޞްލެވެ. ތިން ޖިސްމަކާ ގުޅިވޮޑިގަތީއެވެ. އެއީ ބަފައިކަލުންނާއި، ދަރިކަލުންނާއި، ރޫޙުލްޤުދްސެވެ. މިތިން ޖިސްމު ގުޅުމުން އެއީ އެއް އިލާހެވެ. މީގެ މިސާލަކަށް އެބައިމީހުން ދައްކަނީ އިރެވެ. އޭގައި ތިން ބައި ވެއެވެ. އޭގެ މައިގަނޑާއި، ދޯދިތަކާއި، ހޫނެވެ. އެކަމަކު އެއީ އެކައްޗެކެވެ. މިއީ ޢާއްމުންނަށް މަލާމާތްކުރުމެވެ. އިންސާނީ ސިކުނޑީގެ އަގު ދަށްކޮށްލުމެވެ. އެހެނީ، އިރުގައި އައްޔާއި، ހޫނުކަމާއި، ޠޫފާންތަކާއި، ނިއުކްލިޔަރ ގޮވުންތަކާއި، މެގްނެޓިކް ރިއެކްޝަން ވިޔަސް އިރު އެއީ އެކައްޗެކެވެ. އެކަމަކު ބަފައިކަލުންނަކީ ދަރިކަލުންނެއް ނޫނެވެ. އަދި ރޫޙުލްޤުދްސެއް ވެސް ނޫނެވެ. ތިން ފަރާތް އެކައްޗަކަށް އަދި އެއްފަރާތް ތިން ފަރާތަށް ވާނީ ކިހިނެއް ހެއްޔެވެ؟ މިވާހަކައިގައި ބުއްދީގެ އަގު ވައްޓާލުން ނުވޭ ހެއްޔެވެ؟ މިއީ މެންދުރުގެ އިރު ފަދައިން ފާޅުކަން ބޮޑު ބާޠިލު ވާހަކައެކެވެ. ދެން ޤުރްއާނުގައި މިވަނީ ޢީސާ عليه السلام އާ ބެހޭގޮތުން ވަރަށް ސާފު ޙަޤީޤަތެއް ބަޔާންކުރައްވާފައެވެ."],["رسول އަކު ކަމުގައި މެނުވީ مريم ގެފާނުންގެ ދަރިކަލުން المسيح ނުވެއެވެ. ހަމަކަށަވަރުން، އެކަލޭގެފާނުގެ ކުރިންވެސް رسول ން އިސްވެގޮސްފައިވެއެވެ. އެކަލޭގެފާނުގެ މައިކަނބަލުންނަކީ ތެދުވެރި ބޭކަނބަލެކެވެ. އެ ދެމައިކަނބަލުން (އެހެނިހެން މީހުންފަދައިން) ކާތަކެތި ފަރިއްކުޅުއްވައި އުޅުއްވިއެވެ. ތިމަންރަސްކަލާނގެ އެއުރެންނަށް آية ތައް (އެބަހީ: ހެކިތައް) بيان ކޮށްދެއްވަނީ ކޮންފަދަޔަކުންކަން ދެކޭށެވެ! ދެން އެއުރެން (حق ގެމަގުން) އެއްކިބާވަނީ ކޮންފަދަޔަކުންކަން ދެކޭށެވެ! (75)","މަރްޔަމް عليها السلام ގެ ދަރިކަލުން ޢީސާ عليه السلام އަކީ ރަސޫލުބޭކަލުންގެ ތެރެއިން ރަސޫލުބޭކަލެކެވެ. އެކަލޭގެފާނަކީ އެހެން ރަސޫލުބޭކަލުން ފަދަ ރަސޫލުބޭކަލެކެވެ. އެކަލޭގެފާނަކީ ބަނީއިސްރާއީލުގެ އެންމެފަހުގެ ނަބިއްޔާއެވެ. އެކަލޭގެފާނުގެ ކިބައިގައި އިލާހުވަންތަކަމުގެ އެއްވެސް ސިފައެއް ނެތެވެ. އެކަލޭގެފާނަށް ވުރެ ކުރިން އެބޭކަލުންނަށް ތާއީދުކުރެއްވުމުގެ ގޮތުން މާތް ﷲ ދެއްވި މުޢުޖިޒާތްތަކާއިގެން ވަރަށް ގިނަ ރަސޫލުބޭކަލުން ވަޑައިގެންފައި ވެއެވެ. ޢީސާ عليه السلام ގެ އަތްޕުޅުން މަރުވެފައިވާ މީހުން ދިރުއްވިއިރު، މާތް ﷲ ވަނީ މޫސާ عليه السلام ގެ އަތްޕުޅުގައި އޮތް އަސާކޮޅު ދިރުއްވައި، ދުވެދުވެ އޮތް ހަރުފައަކަށް ބަދަލުކުރައްވާފައެވެ. އެއީ މާ ޙައިރާންކުރުވަނިވި ކަމެކެވެ. ޢީސާ عليه السلام އުފައްދަވާފައި ވަނީ ބަފައަކާ ނުލައި ކަމަށް ވާއިރު އާދަމު عليه السلام އުފައްދަވާފައި ވަނީ މަޔަކުވެސް ބަފަޔަކުވެސް ނެތިއެވެ. އެއީ މާ ޙައިރާންކުރުވަނިވި ކަމެކެވެ. އެހެންވީރު، ޢީސާ عليه السلام އަށް އެބައިމީހުން އިލާހުވަންތަކަމުގެ ސިފަ ނިސްބަތްކުރަނީ ކީއްވެހެއްޔެވެ؟ ދެން، އެކަލާނގެ ވަޙީކުރައްވާފައިވާ ގޮތުގައި، ޢީސާ عليه السلام ގެ މައިކަމަނާ މަރްޔަމް عليها السلام އަކީ އަބަދުވެސް ތެދުވެރިކަންމަތީގައި ހުންނެވި، ޠާހިރު، ޢިއްފަތްތެރި، މާތް އަންހެނެކެވެ. އެއީ އެކަމަނާގެ ވެރިރަސްކަލާނގެ އަނބިކަނބަލެއް ނޫނެވެ. ޢީސާ عليه السلام އާއި އެކަލޭގެފާނުގެ މައިމަކަނާ އަކީ ފަރިއްކުޅުއްވައި އުޅުއްވާ، އެހެން އިންސާނުން ފަދަ އިންސާނުންނެވެ. އެ ދެބޭފުޅުން އިލާހުންނަށް ވާނީ ކިހިނެއްތޯއެވެ؟ ތިމަންރަސްކަލާނގެ އެބައިމީހުންނަށް އާޔަތްތައް ބަޔާންކޮށްދެއްވަނީ ކޮން ގޮތަކަށްކަން ދެކޭށެވެ. އަދި، މިބަޔާންކޮށްދެއްވުމަށްފަހު، އެބައިމީހުން ޙައްޤު ދޫކޮށް ބާޠިލަށް އެނބުރެނީ ކިހިނެއްކަން ދެކޭށެވެ. ޤުރްއާނުގައިވާ ޢިބާރާތްކުރުމުގެ ރިވެތިކަމާ ފުރިހަމަކަމާ މެދު ވިސްނާލަން ހިނދުކޮޅަކަށް މަޑުކޮށްލަމާ ހިނގާށެވެ. މާތް ﷲގެ ވަޙީބަސްފުޅު ﴿كَانَا يَأْكُلَانِ الطَّعَامَ﴾ (އެ ދެބޭފުޅުންވެސް ފަރިއްކުޅުއްވައި އުޅުއްވިއެވެ.) ގައިވާ ބަލާޣާތްތެރި ޢިބާރާތުން އިޝާރާތްކުރައްވަނީ ކައިބޮއި ހަދާ ކޮންމެ މީހަކު ކުޑަކަމާއި ބޮޑުކަމު ދާންޖެހޭނެ ކަމަށެވެ. ނަމަވެސް ޤުރްއާނުގައި މިފަދަ ހަޑި ބަސް ބޭނުންކުރައްވާފައި ނުވާތީ، އެދެބޭކަލުން ކުޑަކަމު ނުވަތަ ބޮޑު ކަމު ވަޑައިގަންނަވާ ވާހަކަ ނުގެންނަވައި، އޭގެ ބަދަލުގައި ގެންނަވާފައި ވަނީ ﴿كَانَا يَأْكُلَانِ الطَّعَامَ﴾ މި ޢިބާރާތެވެ. ކައިބޮއި ހަދާ ކޮންމެ މީހަކު އެ ބޭރުކުރަން ޤަޟާޙާޖަތް ކުރަންޖެހޭނެކަން އިޝާރާތް ކުރެއްވުމަށެވެ. މާތް ﷲއީ މިކަމުން ދުރުވެވޮޑިގެންވާ ހުސްޠާހިރުވަންތަ ރަސްކަލާނގެއެވެ. ޢީސާ عليه السلام އާއި މަރްޔަމް عليها السلام އެކަންތައް ކުރައްވާއިރު އެދެބޭފުޅުން އިލާހުން ކަމުގައި ވާނީ ކިހިނަކުން ހެއްޔެވެ؟ މާތް ﷲ އަނިޔާވެރިންގެ ވާހަކަތަކަށް ވުރެ މާ މަތިވެރިވެވޮޑިގެންވެއެވެ."],["ކަލޭގެފާނު ވިދާޅުވާށެވެ! ތިޔަބައިމީހުންނަށް ގެއްލުމެއް ދިނުންވިޔަސް، މަންފާއެއް ދިނުންވިޔަސް، މިލްކުވެގެންނުވާ ތަކެއްޗަށް، اللَّه ފިޔަވައި ތިޔަބައިމީހުން އަޅުކަންކުރަނީ ހެއްޔެވެ؟ ފަހެ، اللَّه އީ، މޮޅަށް އައްސަވާ ވޮޑިގެންވާ މޮޅަށް ދެނެވޮޑިގެންވާ ރަސްކަލާނގެއެވެ. (76)","އޭ މުޙައްމަދު ﷺއެވެ! ޢީސާ عليه السلام އަށް އަޅުކަންކުރި މީހުންނަށް ވިދާޅުވާށެވެ. އަމިއްލަ ނަފްސަށްވެސް އަދި ތިޔަބައިމީހުންނަށްވެސް ފައިދާއެއް ކޮށްދީ ގެއްލުމެއް ނުދެވޭނެ ފަރާތަކަށް މާތް ﷲ ފިޔަވައި ތިޔަބައިމީހުން އަޅުކަން ކުރަނީހެއްޔެވެ؟ އަމިއްލަ ނަފްސަށް ފައިދާއެއް ދޭން ނުކުޅެދުނު މީހާ އެހެން މީހަކަށް ފައިދާއެއް ދޭން މާ ނުކުޅެދުންތެރިއެވެ. މާތް ﷲއީ އަޅުތަކުންގެ ވާހަކަ މޮޅަށް އައްސަވައިވޮޑިގެންވާ، އެބައިމީހުންގެ ޙާލު މޮޅަށް ބައްލަވައިވޮޑިގެންވާ ރަސްކަލާނގެއެވެ. މިއީ މާތް ﷲ ފިޔަވައި އެހެންފަރާތަކަށް އަޅުކަން ކުރާ މީހުންނަށް ދެއްވާފައިވާ ނުސީދާ އިންޒާރެކެވެ."],["ކަލޭގެފާނު ވިދާޅުވާށެވެ! އޭ ފޮތުގެ أهل ވެރިންނޭވެ! ތިޔަބައިމީހުންގެ دين އާމެދު حق ނޫންގޮތުގައި ތިޔަބައިމީހުން ހައްދުފަހަނަޅައި ނުދާށެވެ! އަދި ހަމަކަށަވަރުން، ކުރިން މަގުފުރެދިފައިވާ، އަދި ގިނަބަޔަކު މަގުފުރައްދާފައިވާ، އަދި ހަމަމަގުން އެއްކިބާވެ، މަގުފުރެދިފައިވާ ބަޔެއްގެ އެދުންތަކަށް، ތިޔަބައިމީހުން تبع ނުވާށެވެ! (77)","މުޚާޠަބުކުރައްވާފައި މިވަނީ އަހުލުކިތާބީންގެ ދެ ޖަމާޢަތަށެވެ. އޭ އަހުލުކިތާބީންނެވެ. ތިޔަބައިމީހުން، ތިޔަބައިމީހުންގެ ދީނުގައި ނުޙައްޤު ގޮތުގައި ޙައްދު ފަހަނައަޅައި ނުދާށެވެ. އަދި ޢީސާ عليه السلام އެއީ މާތް ﷲ އޭ ނުވަތަ އެކަލާނގެ ދަރިކަލުންނޭ ނުބުނާށެވެ. މިއީ ނަޞާރާއިންގެ ޙައްދު ފަހަނައަޅައި ދިއުމެވެ. ޔަހޫދީންގެ ޙައްދު ފަހަނައަޅައި ދިއުމަކީ، ޢީސާ عليه السلام އަކީ ޒިނޭގެ ދަރިކަލެކޭ ބުނުމެވެ. ދެބައިމީހުންވެސް ވަނީ ޢީސާ عليه السلام އާމެދު ނުބައި ގޮތުގައި ޙައްދު ފަހަނައަޅައި ގޮސްފައެވެ. އެއްބަޔަކު އެކަލޭގެފާނަކީ އިލާހަކަށް ހެދިއިރު އަނެއްބަޔަކު ވަނީ އެކަލޭގެފާނު ނިކަމެތިކޮށް، އެކަލޭގެފާނުގެ މައިކަމަނާ ޒިނޭކުރެއްވި ކަމަށް ބުނެ، އެކަލޭގެފާނަށް ޒިނޭގެ ދަރި ފަދަ ހަޑިހުތުރު ބަސް ރައްދުކޮށްފައެވެ. އަދި ރަސޫލުﷲ ﷺ ރަސޫލުކަމާއިގެން ފޮނުއްވުމުގެ ކުރިން މަގުފުރެދިފައިވާ އަދި މީސްތަކުންގެ ތެރެއިން ގިނަ ބަޔަކު މަގުފުރައްދާފައިވާ ތިޔަބައިމީހުންގެ ކާބަފައިންނާއި އިމާމުންނަށް ތިޔަބައިމީހުން ތަބަޢަނުވާށެވެ. އެބައިމީހުން ވަނީ އެބައިމީހުންގެ ހަވާނަފްސަށް ތަބަޢަވުމުގެ ސަބަބުން ތެދުމަގުން (އިސްލާމްދީނުން) އެއްކިބާ ވެފައެވެ. ދެން، ޔަހޫދީން ނުކިޔަމަންތެރިވުމުގައި ޙައްދު ފަހަނައަޅައި ގޮސްފައި ވާތީ، ޤުރްއާނުގައި މިވަނީ މަގުފުރެދުމުގެ ވާހަކައިގެ ބޮޑު ބައެއް ޔަހޫދީންނަށް ޚާއްޞަކުރައްވާފައެވެ."],["إسرائيل ގެދަރިންގެ ތެރެއިން، كافر ވި މީހުންނަށް، داود ގެފާނާއި، مريم ގެފާނުގެ ދަރިކަލުން عيسى ގެފާނުގެ ދޫފުޅުމަތިން لعنة ލައްވާފައިވެއެވެ. އެއީ އެއުރެން އުރެދުނު ކަމަށްޓަކައެވެ. އަދި އުރެދުމުގައި ހައްދުފަހަނަޅައިދާކަމުގައި އެއުރެން ވީކަމަށްޓަކައެވެ. (78)","ލަޢުނަތް ލެއްވުމަކީ މާތް ﷲގެ ރަޙްމަތުން ބޭރުކޮށް ފައްސާލުމެވެ. މާނައީ އެންމެ ފަހުގެ ރަސޫލާ މުޙައްމަދު ﷺ ދޮގުކޮށް، ބިންމަތީގައި ފަސާދަކުރީތީ މާތް ﷲ ޔަހޫދީންނަށް ލަޢުނަތް ލެއްވިއެވެ. ޒަބޫރުގައި ދާވޫދު عليه السلام ގެ ދޫފުޅުމަތިން އެކަލާނގެ އެބައިމީހުންނަށް ލަޢުނަތް ލެއްވިއެވެ. އިންޖީލުގައި ޢީސާ عليه السلام ގެ ދޫފުޅުމަތިން އެބައިމީހުންނަށް ލަޢުނަތް ލެއްވިއެވެ. އެހެންކަމުން، އެބައިމީހުން ނުކިޔަމަންތެރިވެ، ނުބައިކަމުގައި ޙައްދު ފަހަނައަޅައިދިއުމުގެ ސަބަބުން ހުރިހާ ޒަމާނެއްގައި އެންމެންގެ ދޫމަތިން އެބައިމީހުންނަށް ވަނީ ލަޢުނަތް ލެއްވިގެންނެވެ."],["އެއުރެންކުޅަ ނުބައިކަންތައް، އެއްބަޔަކު އަނެއްބަޔަކަށް ނަހީކޮށެއް ނުއުޅެތެވެ. އެއުރެން ކޮށްއުޅުނު ކަންތަކުގެ ނުބައިކަމާއެވެ! (79)","އެބައިމީހުން އެއްބަޔަކު އަނެއް ބަޔަކަށް މުންކަރާތްތައް ނަހީކޮށް، ހުތުރު ޢަމަލު ހުއްޓުވައި ނުއުޅެއެވެ. ނުބައިކަމާ ދެކޮޅަށް އެއްޗެއް ނުބުނެ، އަނިޔާވެރިންގެ މަގުގައި ކުރިއަށް ގޮސް އެމީހުން އެކުރީ ހާދަހާ ނުބައި ކަމެކެވެ."],["އޭގެތެރެއިން ގިނަމީހުން كافر ވި މީހުންގެ އެކުވެރިކަން ލިބިގަންނާތީ ކަލޭގެފާނު ދެކެވަޑައިގަންނަވާނޫއެވެ. އެއުރެންގެ نفس ތައް، އެއުރެންނަށްޓަކައި، ކުރިމަތިކުޅަ ކަންތަކުގެ ނުބައިކަމާއެވެ! އެއީ اللَّه، އެއުރެންގެ މައްޗަށް ކޯފާލެއްވުމެވެ. އަދި އެއުރެންނީ عذاب ގެ ތެރޭގައި ދެމިތިބޭނޭ ބަޔަކު ކަމުގައިވުމެވެ. (80)","މުސްލިމުން ދެކެ އަންނަ ރުޅީގެ ސަބަބުން، ޔަހޫދީންގެ ތެރެއިން ގިނަ ބަޔަކު މުޝްރިކުންނާ އެކުވެރިވެ އުޅޭތަން ކަލޭގެފާނު ދެކެވަޑައިގަންނަވާނެއެވެ. މުޝްރިކުންނާ އެކުވެރިވެގެން އެބައިމީހުން އެކުރީ ހާދަހާ ނުބައިކަމެކެވެ. އެކަމުގެ ސަބަބުން އެބައިމީހުން މާތް ﷲގެ ކޯފާ ލިބިގެންފިއެވެ. އަދި އެބައިމީހުން ތިބޭނީ އަބަދަށް ދެމިގެންވާ ނަރަކައިގެ ޢަޛާބުގައެވެ. ރިވާވެގެންވެއެވެ. ޔަހޫދީންގެ ބަޔަކު މައްކާއަށް ދިއުމަށް ނުކުތެވެ. ރަސޫލުﷲﷺއާއި މުއުމިނުންނާ ހަނގުރާމަކުރުމަށް މުޝްރިކުންނާއި ވާހަކަދައްކައި އެއްބަސްވުމަށެވެ. އެހެނަސް، އެބައިމީހުންނަށް އެކަންނުވެ މާޔޫސްކަން މަތީ އެނބުރި އައީއެވެ. އެއީ ޔަހޫދީންގެ ތެރެއިން އެންމެ ބޮޑަށް ޙައްދު ފަހަނައަޅާފައިވާ މީހުންގެ ތެރޭގައި ހިމެނޭ ކަޢުބު ބްނު އަލްއަޝްރަފު އާއި އޭނާގެ އެކުވެރީންނެވެ."],["އެއުރެން اللَّه އަށާއި، ނަބިއްޔާއަށާއި، އެކަލޭގެފާނަށް ބާވައިލެއްވި ފޮތަށް إيمان ވާ ކަމުގައިވީނަމަ، އެ كافر ންނީ، އެކުވެރިން ކަމުގައެއް ނުހިފީހެވެ. އެހެނެއްކަމަކު އޭގެތެރެއިން ގިނަމީހުންނީ فاسق ންނެވެ. (81)","އެ ޔަހޫދީން މާތް ﷲ އާއި، އެބައިމީހުންގެ ނަބިއްޔާ ތެދުކޮށް ޤަބޫލުކޮށް، އެކަލާނގެ ބާވައިލެއްވި ތައުރާތަށް ރަނގަޅު ގޮތުގައި އީމާންވާނަމަ، މުޝްރިކުންނަކީ އެކުވެރިން ކަމުގައި ނުހެދީހެވެ. އެކަމަކު، އޭގެ ތެރެއިން ގިނަ މީހުންނަކީ އީމާންކަމުންނާއި، ރަޙްމާނުވަންތަ ރަސްކަލާނގެ ކިޔަމަންތެރިކަމުން ބޭރުވެފައިވާ ފާޖިރު ކާފިރުންނެވެ. ދެން މާތް ﷲ ބަޔާން ކުރައްވަނީ މުއުމިނުންނަށް ޔަހޫދީންގެ ޢަދާވާތްތެރިކަން ބޮޑުކަމުގެ ވާހަކައެވެ. އެކަމުގައި އެބައިމީހުން ތިބީ މުޝްރިކުންނަށް ވުރެވެސް ކުރީގައެވެ.ފޯވަންދެން އެބައިމީހުންނަށް ރޮވުނެވެ. އެހެންކަމުން މާތް ﷲ ވަޙީކުރައްވަނީ ﴿ذَ‌ٰلِكَ بِأَنَّ مِنْهُمْ قِسِّيسِينَ وَرُهْبَانًا وَأَنَّهُمْ لَا يَسْتَكْبِرُونَ﴾ މާނައީ އެބައިމީހުންގެ ތެރޭގައި ޢީސާ u ގެ އޮޅުވާލެވިފައިނުވާ، ރަސޫލުﷲ r ވަޑައިގަންނަވާނެ ކަމުގެ އުފާވެރި ޚަރަބު ގެނެސްދިން ދީނަށް ތަބަޢަވާ ޢިލްމުވެރިންނާ އަޅުވެރިން ވެއެވެ. އެބައިމީހުން ޙައްޤު ދީން ޤަބޫލުކުރަންވުމުން ބޮޑާނުވެއެވެ."],["إيمان ވި މީހުންނަށް މީސްތަކުންކުރެ، عداوة ތެރިކަން އެންމެބޮޑު ބަޔަކީ، يهودى ންނާއި، އަދި شريك ކުޅަ މީހުން ކަމުގައި ހަމަކަށަވަރުން، ކަލޭގެފާނު ދެކެވަޑައިގަންނަވާނޫއެވެ. އަދި إيمان ވި މީހުންނަށް، މީސްތަކުންކުރެ رحمة ތެރިކަމުގެ ގޮތުން އެންމެ ގާތްބަޔަކީ، ތިމަންމެންނީ نصارى އިންނޭ ބުނި މީހުން ކަމުގައި ހަމަކަށަވަރުން، ކަލޭގެފާނު ދެކެވަޑައިގަންނަވާނޫއެވެ. އެއީ ހަމަކަށަވަރުން، އެއުރެންގެ ތެރެއިން ފާދިރީންނާއި، އަޅުވެރި راهب ން ވާކަމަށްޓަކައެވެ. އަދި ހަމަކަށަވަރުން، އެއުރެންނީ ބޮޑާވެނުގަންނަ ބަޔަކު ކަމުގައިވެސް ވާ ކަމަށްޓަކައެވެ. (82)","-"],["އަދި رسول އާއަށް ބާވައިލެއްވި آية ތައް، އެއުރެން އަޑުއެހި ހިނދު، އެއުރެންނަށް حق ގޮތް އެނގުމުގެ ސަބަބުން، އެއުރެންގެ ލޯތައް ކަރުނައިންފުރި އޮހޭތަން، ކަލޭގެފާނު ދެކެވަޑައިގަންނަވާނޫއެވެ. އެއުރެން ބުނެތެވެ. އަޅަމެންގެ ވެރިރަސްކަލާކޯއެވެ! އަޅަމެން إيمان ވެއްޖައީމުއެވެ. ފަހެ، ހެކިވާ މީހުންގެ ތެރޭގައި އަޅަމެން ލިޔުއްވާނދޭވެ! (83)","لام އަކީ لام القسم (ހުވައިގެ ލާމު) އެވެ. މާނައީ މާތް ﷲ ގަންދެއްވައި ވަޙީކުރައްވަމެވެ. ޔަހޫދީންނާއި، ބުދަށް އަޅުކަން ކުރާ މުޝްރިކުން އެއީ އިސްލާމްދީނުގެ އެންމެ ބޮޑު ދުޝްމަނުން ކަމުގައި ކަލޭގެފާނު ދެކެވަޑައިގަންނަވާނެއެވެ. މުޝްރިކުންގެ މައްޗަށް ޔަހޫދީން އިސްކުރެއްވީ އެބައިމީހުން އިސްލާމްދީނަށް އޮންނަ ޢަދާވާތެރިކަމުގެ ބޮޑުކަން ހާމަކުރެއްވުމަށެވެ. މުޝްރިކުންނަށްވުރެ ވެސް ބޮޑަށެވެ. ފަހެ، ޔަހޫދީންނާއި ބުދަށް އަޅުކަންކުރާ މުޝްރިކުންނަކީ މުސްލިމުންގެ އެންމެ ބޮޑު ދުޝްމަނުންނެވެ. އަދި މުއުމިނުންނާއި ރަޙްމަތްތެރިކަމުގެ ގޮތުން އެންމެ ގާތް ބަޔަކީ ޙަބަޝާގެ ނަޞާރާއިންނެވެ. މިތާނގައި މިވަނީ ހުރިހާ ނަޞާރާއިންގެ ވާހަކައެއް ނޫނެވެ. އެހެނީ މުސްލިމުންނާ ޢަދާވާތްތެރިވުމުގައި އެބައިމީހުން ހަމަ ޔަހޫދީން ފަދައެވެ. އަދި ޔަހޫދީންނަށްވުރެ އެބައިމީހުންގެ ނުބައިކަން ވަކި ކުޑައެއް ނޫނެވެ.\\nއިބްނު ޢައްބާސް رضي الله عنه ވިދާޅުވިއެވެ. މިއާޔަތް ބާވައިލެއްވީ ޙަބަޝާގެ ނަޞާރާއިން ކަމަށްވާ ނަޖާޝީއާއި އޭނާގެ އެކުވެރިންނާ ބެހޭގޮތުންނެވެ. ޙަބަޝާގެ ރަސްކަލަކަށް ހުންނެވި ނަޖާޝީ އަކީ ކުރީން ނަޞްރާނީއެކެވެ. ފަހުން އޭނާގެ އެކުވެރިންނާއެކު އިސްލާމްވެވަޑައިގަތީއެވެ. އެއީ މުސްލިމުން ޙަބަޝާގެ ބިމަށް ހިޖުރަކުރުމުންނެވެ. އެބައިމީހުންގެ އަޙްބާރުންނާއި ރާހިބުންނަށް ޤުރްއާނުގެ އާޔަތްތައް އަޑުއިވުމުން، އެބައިމީހުން މާތް ﷲއަށް ބިރުވެތިވެ، އެކަލާނގެ ފޮތަށް އީމާންވާ ޙާލު އެބައިމީހުންގެ ތުނބުޅިތައް ފޯވަންދެން އެބައިމީހުންނަށް ރޮވުނެވެ. އެހެންކަމުން މާތް ﷲ ވަޙީކުރައްވަނީ ﴿ذَ‌ٰلِكَ بِأَنَّ مِنْهُمْ قِسِّيسِينَ وَرُهْبَانًا وَأَنَّهُمْ لَا يَسْتَكْبِرُونَ ۞وَإِذَا سَمِعُوا۟ مَآ أُنزِلَ إِلَى ٱلرَّسُولِ تَرَىٰٓ أَعْيُنَهُمْ تَفِيضُ مِنَ ٱلدَّمْعِ مِمَّا عَرَفُوا۟ مِنَ ٱلْحَقِّ ۖ يَقُولُونَ رَبَّنَآ ءَامَنَّا فَٱكْتُبْنَا مَعَ ٱلشَّـٰهِدِينَ﴾ މާނައީ އެބައިމީހުންގެ ތެރޭގައި ޢީސާ عليه السلام ގެ އޮޅުވާލެވިފައިނުވާ، ރަސޫލުﷲ rވަޑައިގަންނަވާނެ ކަމުގެ އުފާވެރި ޚަބަރު ގެނެސްދިން އަދި ދީނަށް ތަބަޢަވާ ޢިލްމުވެރިންނާ އަޅުވެރިން ވެއެވެ. އެބައިމީހުން ޙައްޤު ދީން ޤަބޫލުކުރާން ވުމުން ބޮޑާނުވެއެވެ. މުޙައްމަދު ﷺގެ މައްޗަށް ބާވައިލެއްވި، އަދި އެކަލޭގެފާނުގެ ތެދުކަމުގެ މައްޗަށް ދަލީލުކުރާ، މާތް ﷲގެ ސާފުވެ ބަޔާންވެގެންވާ އާޔަތްތައް އެބައިމީހުން އަޑުއެހި ހިނދު، އެބައިމީހުންގެ ލޯތައް ކަރުނައިން ފުރި އޮހޭތަން ކަލޭގެފާނު ދެކެވަޑައިގަންނަވާނެއެވެ. އެއީ، އެބައިމީހުންނަށް ކީރިތި ޤުރްއާނަކީ މާތް ﷲގެ ޙައްޤު ބަސްފުޅުކަން އެނގޭތީއެވެ. އެބައިމީހުން ދަންނަވައެވެ. އަޅަމެންގެ ވެރިރަސްކަލާކޮ! އަޅަމެން އިބަރަސްކަލާނގެ ނަބިއްޔާއާއި، އިބަރަސްކަލާނގެ ފޮތް ތެދުކޮށް ޤަބޫލުކޮށްފީމެވެ. އެހެންކަމުން، ޤިޔާމަތްދުވަހު އުއްމަތްތަކުގެ މައްޗަށް ހެކިވާ މުޙައްމަދު ﷺގެ އުއްމަތާއެކު އަޅަމެން ލިއުއްވައިފާނދޭވެ. އެބައިމީހުންގެ މުރާދަކީ އަޅަމެން މުޙައްމަދު ﷺގެ އުއްމަތުގައި ހިމެނޭ މުއުމިނުންގެ ތެރެއިން ލައްވައިފާނދޭވެ. ވަޠަނިއްޔަތުގައި ނަޞާރާއިންނަކީ އަހަރުމެންގެ އަޚުންނޭ، އެބައިމީހުންނީ ކާފަރުންނެއް ނޫނޭ، އެބައިމީހުންގެ ހިތުގައި މުސްލިމުންނާމެދު އޮތް އޯގާތެރިކަން ބޮޑުކަމުން، އެކަލާނގެ ފޮތުގައި މާތް ﷲއެބައިމީހުންނަށް ތަޢުރީފުކުރައްވައި، ސަނާކިއުއްވާފައިވެޔޭ ޢިލްމުވެރިންކަމަށް ދަޢުވާކުރާ ބައެއް މީހުން ބުނާ ބުނުމަކީ ބުހުތާން ދޮގެވެ. އަދި ވިސްނުންކޮށިކަމުން ދައްކާ ވާހަކައެވެ. އެގޮތަށް އެވާހަކަ ދައްކާ މީހުން މާތް ﷲގެ ވަޙީ ބަސްފުޅު ﴿فَوَيْلٌ لِّلْمُصَلِّيْنَ﴾ (ފަހެ، ނަމާދުކުރާ މީހުންނަށް ހަލާކުހުއްޓެވެ.) އެކަނި ކިޔާފައި ހުއްޓާލާ މީހުން ފަދައެވެ. އެބައިމީހުން މި އާޔަތް ފުރިހަމައަށް ކިޔައިފިއްޔާ، މި އާޔަތް ބާވައިލެއްވީ ޢާއްމުކޮށް ނަޞާރާއިންގެ އެންމެންނާ ބެހޭގޮތުން ނޫންކަމާ، ޙަބަޝާގެ ނަޞާރާއިންނާ ބެހޭގޮތުންކަން ރަނގަޅަށް އެނގޭނެއެވެ. އެއިގެ ދަލީލަކީ ދެން އަންނަ އާޔަތެވެ. ﴿ وَإِذَا سَمِعُوا۟ مَآ أُنزِلَ إِلَى ٱلرَّسُولِ تَرَىٰٓ أَعْيُنَهُمْ تَفِيضُ مِنَ ٱلدَّمْعِ مِمَّا عَرَفُوا۟ مِنَ ٱلْحَقِّ ۖ يَقُولُونَ رَبَّنَآ ءَامَنَّا فَٱكْتُبْنَا مَعَ ٱلشَّـٰهِدِينَ﴾ ނަޞާރާއިން މުސްލިމުންގެ ލޭ އޮހޮރުވައި ބައިތުލްމަޤްދިސް ހިފި، ޞަލީބީ ހަނގުރާމަ މަތީން މުސްލިމުން ހަނދާން ނެތުނީ ހެއްޔެވެ؟ އަދި އަހަރުމެންގެ މިޒަމާނުގައި، ބޮސްނިޔާ ހެރްޒެގޮވީނާ އަދި ކޮސޯވޯގައި ސަރބު މުޖުރިމުން މުސްލިމުންގެ ލޭ ނުހަނު ވަޙްޝީކަމާއި، ރަޙުމްކުޑަކަމާ އެކު އޮހޮރުވައި ކުރަމުން ގެންދާ ކަންތަކުގެ މަތިންވެސް ހަނދާންނެތުނީ ހެއްޔެވެ؟ އެހެންކަމުން ނަޞާރާއިންނަކީ މުސްލިމުންގެ އަޚުންނޭ އެބައިމީހުން ޔަހޫދީން ފަދައިން މުސްލިމުންނަށް ޢަދާވާތްތެރި ނުވެޔޭ ކިޔާފައި، މަގުފުރެދުމަށް ގޮވާލާ މީހުން ދައްކާ ވާހަކައަށް ރަނގަޅަށް ސަމާލުވެ ތިބުން މުހިއްމެވެ. ދެން، ޙަބަޝާގެ ނަޞާރާއިންގެ ވާހަކަ ކުރިއަށް ގެންދަވައި، އެބައިމީހުން އީމާންވީ ސަބަބު ބަޔާންކުރައްވަމުން މާތް ﷲ ވަޙީކުރައްވަނީ"],["އަދި اللَّه އަށާއި، ތިމަންމެންގެ ގާތަށްއައި حق ގޮތަށް، ތިމަންމެން إيمان ނުވާންވީ، އަދި ތިމަންމެންގެ ވެރިރަސްކަލާނގެ صالح އަޅުންގެ ތެރެޔަށް ތިމަންމެން ވެއްދެވުމަށް އެދުންވެރި ނުވާންވީ ކީއްވެގެން ހެއްޔެވެ؟ (84)","ބަޔާންވެގެންވާ ޙައްޤު އަހަރުމެންނަށް ފާޅުކަން ބޮޑުކޮށް އެނގުމަށް ފަހު، އަހަރުމެން ﷲ އަށް އީމާންވެ، ޙައްޤުގެ މަގަށް ތަބަޢަވުމަށް އޮތީ ކޮން ހުރަހެއް ހެއްޔެވެ؟ މިތާނގައި ﷲ އަށް އީމާންވުމުގެ މާނައަކީ މުޙައްމަދު ﷺ ގެންނެވި ޝަރީޢަތުގައި ވާ ފަދައިން ﷲ ގެ އެއްކައުވަންތަކަމަށް އީމާންވުމެވެ. އަދި ޙައްޤަކީ ކީރިތި ޤުރްއާނެވެ. އަދި މާތް ﷲގެ ޞާލިޙު އަޅުންނާއެކު ސުވަރުގެއަށް އެކަލާނގެ އަހަރުމެން ވެއްދުމަށް އަހަރުމެން އެދުންވެރިވަމެވެ."],["ދެން އެއުރެން ބުނި ބަސްތަކުގެ ސަބަބުން ޖަޒާއަކަށް، އެތާނގެ ދަށުން ފެންކޯރުތައް ހިނގަހިނގާ ހުންނަ ސުވަރުގެތައް އެއުރެންނަށް اللَّه ދެއްވިއެވެ. އެތާނގައި އެއުރެން ދެމިތިބޭ حال ގައެވެ. އެއީ إحسان ތެރިންގެ ޖަޒާއެވެ. (85)","އެބައިމީހުންގެ އީމާންކަމާއި، އެބައިމީހުން ބުނި ބަހުގެ އިޚްލާޞްތެރިކަމާއި، ތެދުވެރިކަމުގެ ޖަޒާއެއްގެ ގޮތުގައި، އެތަނުގެ ބަގީޗާތަކުގެ ގަނޑުވަރުތަކުގެ ދަށުން ފެން ކޯރުތައް ހިނގާ ނިމުމެއްނެތް ނިޢުމަތުގެ ސުވަރުގެ މާތް ﷲ އެބައިމީހުންނަށް ދެއްވިއެވެ. މިއީ އެންމެ ތެދުވެރިގޮތުގައި މާތް ﷲއަށް އީމާންވެ، ނިޔަތް އިޚްލާޞްތެރިކޮށް، ހެޔޮ ޢަމަލުކުޅަ މީހުންގެ ޖަޒާއާއި ދަރުމައެވެ. ހެޔޮ ޢަމަލުކުޅަ މީހުންގެ ޖަޒާއަށް ފަހު ދެން ގެންނަވާފައި މިވަނީ އަބާއްޖަވެރި މުޖުރިމުންގެ ޖަޒާގެ ވާހަކައެވެ. ހެޔޮ ޢަމަލަށް ޝައުގުވެރި ކުރައްވައި، ނުބައި ޢަމަލުން ދުރުކުރެއްވުމުގެ ގޮތުންނެވެ. އެކަލާނގެ ވަޙީކުރައްވަނީ"],["އަދި كافر ވެ، ތިމަންރަސްކަލާނގެ آية ތައް ދޮގުކުޅަ މީހުން އެއީ، ނަރަކައިގެ أهل ވެރިންނެވެ. (86)","މާތް ﷲގެ އެއްކައުވަންތަކަމަށް އިންކާރުކޮށް، ޤުރްއާން ދޮގުކޮށް، އެންމެ ފަހުގެ ރަސޫލާ ﷺގެ ރަސޫލުކަން ޤަބޫލުނުކުރި މީހުންނަކީ ނަކަރަކަވެރީންނެވެ. އެތަނުގެ ޢަޛާބުގައި އެބައިމީހުން ދެމިތިބޭނެއެވެ. މިސޫރަތަކީ މަދަނީ ސޫރަތަކަށް ވާތީ، ދެން މިއަންނަނީ ޙަލާލާއި ޙަރާމުގެ ވާހަކައެވެ. މިސޫރަތުގައި ޝަރުޢީ ވަރަށް ގިނަ ޙުކުމް އައިސްފައި ވެއެވެ. މާތް ﷲ ވަޙީކުރައްވަނީ"],["އޭ إيمان ވެއްޖެ މީސްތަކުންނޭވެ! ތިޔަބައިމީހުންނަށްޓަކައި، اللَّه، حلال ކުރައްވާފައިވާ ރަނގަޅު ކަންތަކާއި ތަކެތި، ތިޔަބައިމީހުން حرام ނުކުރާށެވެ! އަދި ތިޔަބައިމީހުން ހައްދުފަހަނަޅައި ނުދާށެވެ! ހަމަކަށަވަރުން، ހައްދުފަހަނަޅައިދާ މީހުންދެކެ اللَّه ލޯބިވެވޮޑިގެނެއް ނުވެތެވެ. (87)",'އޭ އީމާންވެއްޖެ މީސްތަކުންނޭވެ! ކާބޯތަކެތީގެ ތެރެއިން މީރު ރަނގަޅު ތަކެތި ތިޔަބައިމީހުން ޙަރާމްނުކުރާށެވެ. އަދި މާތް ﷲ ތިޔަބައިމީހުންނަށް ހުއްދަކުރައްވާފައިވާ އަނބިންގެ ފަރާތުން އުފާލިބިގަތުމުން ތިޔަބައިމީހުން މަނާވެނުގަންނާށެވެ. އަދި މާތް ﷲ ތިޔަބައިމީހުންނަށް ހުއްދަކުރައްވާފައިވާ ޙައްދުތައް ފަހަނައަޅައި ގޮސް ޙަރާމްކަންތަކަށް އަރައިނުގަންނާށެވެ. އެހެނީ، އެކަލާނގެ ޙައްދުތައް ފަހަނައަޅައިދާ މީހުންދެކެ މާތް ﷲ ލޯބިވެވޮޑިނުގަންނަވައެވެ. عَن أَنَسٍ بْنَ مَالِكٍ ـ رضى الله عنه ـ يَقُولُ جَاءَ ثَلاَثَةُ رَهْطٍ إِلَى بُيُوتِ أَزْوَاجِ النَّبِيِّ صلى الله عليه وسلم يَسْأَلُونَ عَنْ عِبَادَةِ النَّبِيِّ صلى الله عليه وسلم فَلَمَّا أُخْبِرُوا كَأَنَّهُمْ تَقَالُّوهَا فَقَالُوا وَأَيْنَ نَحْنُ مِنَ النَّبِيِّ صلى الله عليه وسلم قَدْ غُفِرَ لَهُ مَا تَقَدَّمَ مِنْ ذَنْبِهِ وَمَا تَأَخَّرَ‏.‏ قَالَ أَحَدُهُمْ أَمَّا أَنَا فَإِنِّي أُصَلِّي اللَّيْلَ أَبَدًا‏.‏ وَقَالَ آخَرُ أَنَا أَصُومُ الدَّهْرَ وَلاَ أُفْطِرُ‏.‏ وَقَالَ آخَرُ أَنَا أَعْتَزِلُ النِّسَاءَ فَلاَ أَتَزَوَّجُ أَبَدًا‏.‏ فَجَاءَ رَسُولُ اللَّهِ صلى الله عليه وسلم فَقَالَ ‏ "‏ أَنْتُمُ الَّذِينَ قُلْتُمْ كَذَا وَكَذَا أَمَا وَاللَّهِ إِنِّي لأَخْشَاكُمْ لِلَّهِ وَأَتْقَاكُمْ لَهُ، لَكِنِّي أَصُومُ وَأُفْطِرُ، وَأُصَلِّي وَأَرْقُدُ وَأَتَزَوَّجُ النِّسَاءَ، فَمَنْ رَغِبَ عَنْ سُنَّتِي فَلَيْسَ مِنِّي"‏‏.‏ (صحيح البخاري، كتاب النكاح، باب الترغيب في النكاح) (އަނަސު ބްނު މާލިކު رضى الله عنه ގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ތިން މީހަކު ރަސޫލުﷲ ﷺގެ އަނބިއަނބިކަނބަލުންގެ ގެކޮޅުތަކަށް އައިސް ރަސޫލުﷲ ﷺއަޅުކަންކުރައްވާ ގޮތާ ބެހޭ ގޮތުން ސުވާލު ދެންނެވިއެވެ. ދެން، އެޚަބަރު އެމީހުންނަށް ލިބުމުން، އެމީހުންނަށް އަޅުކަން ކުރެވޭ މިންވަރު މަދުކަން އެމީހުންނަށް އިޙްސާސް ކުރެވުނު ފަދައެވެ. އެމީހުން ބުންޏެވެ. ރަސޫލުﷲ ﷺ އަކީ އިސްވެ ދިޔަ ފާފަތަކާއި ފަހުން ކުރެވިދާނޭ ފާފަތައް ފުއްސަވައިދެއްވާފައިވާ ބޭކަލަކަށް ވާއިރު، އަހަރުމެން މިއީ އެކަލޭގެފާނާ އަޅައި ބަލާއިރު ކޮން ހިސާބެއްގައި ތިބި ބައެއް ހެއްޔެވެ؟ އެތަނުން އެކަކު ބުންޏެވެ. އަހަރެން މުޅި ރޭގަނޑު ނަމާދުކުރާނީއެވެ. އަނެކަކު ބުންޏެވެ. އެއް ދުވަސް ވެސް ދޫކޮށް ނުލައި އަހަރެން ހުރިހާ ދުވަހު ރޯދަހިފާނީއެވެ. އަނެކަކު ބުންޏެވެ. އަހަރެން އަންހެނުންނާ އެކަހެރިވާނީއެވެ. އަހަރެން ކައިވެންޏެއް ނުކުރާނަމެވެ. އެހިނދު ރަސޫލުﷲﷺވަޑައިގެން ޙަދީޘުކުރެއްވިއެވެ. ތިޔަބައިމީހުން އެވެނިމިވެނި ވާހަކަ ދައްކައިފީމުއެވެ. މާތް ﷲގަންދެއްވައި ޙަދީޘުކުރައްވަމެވެ. ތިމަންކަލޭގެފާނަކީ ތިޔަބައިމީހުންނަށް ވުރެ ބޮޑަށް ﷲ އަށް ބިރުވެތިވެޑައިގަންނަވާ، ތިޔަބައިމީހުންނަށްވުރެ މާ ތަޤްވާވެރި ބޭކަލަކީމެވެ. އެހެނެއްކަމަކު، ތިމަންކަލޭގެފާނު ރޯދަހިއްޕަވަމެވެ. އަދި ރޯދަ ނުހިއްޕަވާ ވެސް ހުންނަވަމެވެ. ތިމަންކަލޭގެފާނު ނަމާދުކުރައްވަމެވެ. އަދި އަވަހާރަފުޅުވެސް ލައްޕަވަމެވެ. ތިމަންކަލޭގެފާނު އަންހެނުންނާއި ކައިވެނި ވެސް ބައްލަވައިގަންނަވަމެވެ. ތިމަންކަލޭގެފާނުގެ ސުންނަތް ދޫކޮށްލައިފި މީހާއީ ތިމަންކަލޭގެފާނު ފަދަ ތަޤްވާވެރިންގެ ތެރެއިން ވާ މީހެއް ނޫނެވެ.) (ޞަޙީޙުލް ބުޚާރީ، ޙަދީޘު: 5063) ދެން މާތް ﷲ ވަޙީކުރައްވަނީ'],["އަދި اللَّه، ތިޔަބައިމީހުންނަށް ދެއްވި ތަކެތީގެ ތެރެއިން، حلال ރަނގަޅު ތަކެތި ކައިއުޅޭށެވެ! އަދި ތިޔަބައިމީހުން، އެކަލާނގެއަށް إيمان ވެގެންތިބި اللَّه އަށް، ތިޔަބައިމީހުން تقوى ވެރިވާށެވެ! (88)","ކާބޯތަކެތީގެ ބާވަތްތަކުގެ ތެރެއިން މާތް ﷲތިޔަބައިމީހުންނަށް ޙަލާލުކުރެއްވި ރަނގަޅު ތަކެތިން ތިޔަބައިމީހުން ކައިބޮއެ ހަދާށެވެ. އަދި ތިޔަބައިމީހުންނަށް މާތް ﷲ ދެއްވި ހުއްދަ ތަކެތީގެ ފައިދާ ލިބިގަންނާށެވެ. ހުއްދަކުރެއްވި، ޙަލާލު ގޮތުގައި ހޯދާފައިވާ ތަކެތި ކަމުގައި ވާނަމައެވެ. އަދި ތިޔަބައިމީހުން އެކަލާނގެއާ ބައްދަލުވާނެ ކަމަށް އީމާންވެގެން ތިބި ﷲ އަށް ބިރުވެތިވާށެވެ."],["قصد އަކާނުލައި، ބުނާ ބަސްތަކަކުން، اللَّه، ތިޔަބައިމީހުންނަށް عقوبات އެއް ނުދެއްވާނެތެވެ. (އެބަހީ: އާދައިގައި ވާހަކަދައްކާ އުޅޭއިރު، ހުވާކުރުމުގެ قصد އެއްނެތި، ހުވާގެ ގޮތުގައި ބުނެވޭ ބަހެއް ބޭނުންކުރުމަކީ ކުށެއް ނޫނެވެ.) އެހެނެއްކަމަކު، قصد ކޮށްގެންކުރާ ހުވާތަކާމެދު، އެކަލާނގެ ތިޔަބައިމީހުންނަށް ޖަޒާ ދެއްވާނެތެވެ. ފަހެ، ހުވާގެ كفّارة އަކީ، ތިޔަބައިމީހުންގެ އަނބިދަރިންނަށް ކާންދީ އުޅޭ މެދުމިނުން، ދިހަ مسكين ންނަށް ކާންދިނުމެވެ. ނުވަތަ އެއުރެންނަށް އަންނައުނު ދިނުމެވެ. ނުވަތަ އަޅަކު މިނިވަންކުރުމެވެ. ފަހެ، (އެއިންކަމެއް ކުރަން) ނުލިބުނުމީހާ، ތިންދުވަހު ރޯދަޔަށް ހުރުމެވެ. އެއީ ތިޔަބައިމީހުން ހުވާކޮށްފި ހިނދެއްގައި (އެބަހީ: ހުވާކޮށް، އެ ހުވަޔާ خلاف ވެއްޖެ ހިނދެއްގައި) ތިޔަބައިމީހުންގެ ހުވާގެ كفّارة އެވެ. އަދި ތިޔަބައިމީހުންގެ ހުވާތަކަށް ރައްކާތެރިވާށެވެ! ތިޔަބައިމީހުން شكر ކުރުމަށްޓަކައި، اللَّه، އެކަލާނގެ آية ތައް ތިޔަބައިމީހުންނަށް އެފަދައިން بيان ކޮށްދެއްވަތެވެ. (89)","ހުވައިކުރުމުގެ ގަސްތެއް ނެތި ތިޔަބައިމީހުންގެ ދުލުން ބޭރުވާ ހުވައިގެ ބަސްތަކަށް މާތް ﷲތިޔަބައިމީހުންނަށް ޢުޤޫބާތެއް ނުދެއްވާނެއެވެ. އެހެނަސް، ހުވައިކުރުމުގެ ނިޔަތް އޮވެގެން ގަސްތުގައި ތިޔަބައިމީހުން ކުރާ ހުވަޔަށް މާތް ﷲ ތިޔަބައިމީހުންނަށް ޖަޒާދެއްވާނެއެވެ. މިފަދަ ހުވަޔާ ތިބައިމީހުން ޚިލާފުވެއްޖެނަމަ އެކަމުގެ ކައްފާރާއަކީ ތިޔަބައިމީހުންގެ އަނބިދަރީންނަށް ކާންދީ އުޅޭ މެދުމިނުން ދިހަ މިސްކީނުންނަށް ކާންދިނުމެވެ. ނުވަތަ ދިހަ މިސްކީނުންނަށް އަންނައުނު ދިނުމެވެ. ކޮންމެ މިސްކީނަކަށް ހަށިގަނޑު ފޮރުވޭވަރުގެ ހެދުމެކެވެ. ނުވަތަ ﷲ އަށްޓަކައި އަޅަކު މިނިވަންކުރުމެވެ. ފަޤީރުކަމުން ނުވަތަ ނުކުޅެދުމުގެ ސަބަބުން މިއިން ކަމެއް ނުކުރެވުނު މީހާ އަށް އޮތީ ޖެހިޖެހިގެން ތިން ދުވަހު ރޯދައަށް ހުރުމެވެ. އެއީ، ތިޔަބައިމީހުން ހުވައިކޮށް އެހުވަޔާ ޚިލާފުވެއްޖެ ހިނދެއްގައި ތިޔަބައިމީހުންގެ ހުވައިގެ ކައްފާރާއެވެ. އަދި ބޭކާރު ގޮތުގައި ހުވައި ނުކޮށް، ހުވަޔަށް ރައްކާތެރިވާށެވެ. ކޮންމެ ކޮންމެ ކަމެއްގައި ހުވައި ނުކޮށް، ކޮންމެހެން ބޭނުން ޖެހުމުން ހުވައިކުރާށެވެ. އެހެނީ، ގިނަގިނައިން ހުވައިކުރުމީ މާތް ﷲގެ މަތިވެރިވަންތަކަމަށް ކުރެވޭ އިހާނާތެކެވެ. އަދި ވާހަކަދެއްކުމުގެ ބަލާޣާތްތެރިކަމަށްވެސް ކުރެވޭ އިހާނާތެކެވެ. ދީނުގެ ޙުކުމްތަކާއި، ޝަރީޢަތުގެ ކަންކަން މާތް ﷲ ތިޔަބައިމީހުންނަށް ބަޔާންކޮށް ދެއްވަނީ ތިޔަބައިމީހުންނަށް އީސްލާމްދީނުގެ ހިދާޔަތުދެއްވި ކަމަށްޓަކައި އެކަލާނގެއަށް ޝުކުރުވެރިވުމަށެވެ. ދެން، އަޞްޙާބުބޭކަލުންގެ ތެރެއިން ބައެއް ބޭފުޅުން ރަލާއި ޖުވާގެ މައްސަލައިގައި މާތް ﷲ ކަނޑައަޅުއްވާ ފަހުގެ ޙުކުމް ބަޔާންކޮށްދެއްވުމަށް އެދިވަޑައިގެންނެވި ހިނދު މާތް ﷲ ގެ މިވަޙީބަސްފުޅު ބާވައިލެއްވިއެވެ."],["އޭ إيمان ވެއްޖެ މީސްތަކުންނޭވެ! ހަމަކަށަވަރުން، ރާއާއި، ޖުވާކުޅުމާއި، އަޅުކަންކުރަން ހަދާފައި ހުންނަ ބުދުތަކާއި نصيب ހުރިގޮތް ބަލަން ގެންގުޅޭ ދުނިދަނޑިތަކަކީ، شيطان އާގެ عمل ތަކުގެ ތެރެއިންވާ މުޑުދާރު ތަކެއްޗެވެ. ފަހެ، ތިޔަބައިމީހުން އެކަންތަކާ ދުރުވެގަންނާށެވެ! (އެއީ) ތިޔަބައިމީހުން ދިންނަވައި نصيب ލިބުމަށްޓަކައެވެ. (90)","الخمر އަކީ ރާއެވެ. އޭގައި މަސްތުވުމަށް ބޭނުންކުރެވޭ ހުރިހާ ތަކެއްޗެއް ހިމެނެއެވެ. الميسر އަކީ ޖުވާއެވެ. އޭ އީމާންވެއްޖެ މީސްތަކުންނޭވެ. ރާއާއި، ޖުވާއާއި، އަޅުކަންކުރަން ހަދާފައި ހުންނަ ބުދުތަކާއި، އަޅުކަންކުރާ ބުދުތަކުގެ ފަރާތުން ނަސީބު ދެނެގަތުމަށް ޖާހިލިއްޔަ ޒަމާނުގައި ބޭނުންކުރެވުނު ދުނިދަނޑިތަކަކީ، ތިޔަބަމީހުން މަގުފުރައްދައި، މާތް ﷲ އަށް ކިޔަމަންތެރިވުމާ ދުރުކުރުމަށް ޝައިޠާނާ ތިޔަބައިމީހުންނަށް ޒީނަތްތެރިކޮށްދީފައިވާ، ހަޑި މުޑުދާރު ތަކެއްޗެވެ. ތިޔަބައިމީހުން ޝައިޠާނާގެ ވަސްވާސްތަކާ ދުރުވެ މާތް ﷲގެ ރުހިވޮޑިގަތުން ހޯދުމަށްޓަކައި މިތަކެއްޗާ ދުރުވެގަންނާށެވެ. الاجتناب (ދުރުވެގަތުން) މި ބަސް التحريم (ޙަރާމްކުރެއްވުން) އަށް ވުރެ ބަލާޣާތްތެރިއެވެ. އެހެނީ، އެ ބަހުގެ މާނައަކީ އެކަމާ މުޅިން ދުރުވެގަތުމެވެ. އެހެންކަމުން މާތް ﷲ ވަޙީކުރައްވަނީ ﴿فَٱجْتَنِبُوا۟ ٱلرِّجْسَ مِنَ ٱلْأَوْثَـٰنِ﴾ (ބުދުތަކުގެ ނުތާހިރުކަމުން ތިޔަބައިމީހުން ދުރުހެލިވާށެވެ.) ބުދަށް އަޅުކަންކުރުން ތިޔަބައިމީހުންގެ މައްޗަށް ޙަރާމްވެގެންވެއޭ ވަޙީނުކުރައްވައެވެ. އެއީ ޙަރާމްގެ ބަހަށް ވުރެ ދުރުހެލިވުމުގެ ބަސް ބަލާޣާތްތެރިވެގެން ވާތީއެވެ. ދެން، މާތް ﷲ ބަޔާން މިކުރައްވަނީ ރާއާއި ޖުވާ ޙަރާމްކުރެއްވުމުގެ ޙިކްމަތެވެ."],["شيطان އާ އެދޭކަން ކަށަވަރީ، ރާއާއި، ޖުވާގެ ސަބަބުން، ތިޔަބައިމީހުންގެ މެދުގައި عداوة ތެރިކަމާއި، ރުޅިވެރިކަން އުފެއްދުމަށެވެ. އަދި اللَّه ހަނދުމަކުރުމާއި، ނަމާދުކުރުމަށް ތިޔަބައިމީހުންނަށް ހުރަސްއެޅުމަށެވެ. ފަހެ، ތިޔަބައިމީހުން ތިޔަތިބީ އެކަންތައްތައް ހުއްޓާލަންހެއްޔެވެ؟ (އެބަހީ: ހުއްޓާލާށެވެ!) (91)","މި ހަޑި ހުތުރު ޢަމަލުތައް ކުރުވައިގެން، ތިޔަބައިމީހުންގެ މެދުގައި ޢަދާވާތްތެރިކަމާއި، ރުޅިވެރިކަން އުފެއްދުމާއި، މާތް ﷲ އަށް ކިޔަމަންތެރިވެ އަޅުކަންކުރުމާއި، ތިޔަބައިމީހުންގެ ދީނުގެ ތަނބުކަމުގައިވާ ނަމާދުކުރުމުން އެއްކިބާކުރުން ނޫން އެހެންކަމެއް ޝައިޠާނާ ބޭނުންނުވެއެވެ. ތިޔަބައިމީހުންގެ ދުނިޔެއާއި އާޚިރަތް ގެއްލެނިކުރުމަށެވެ. މިއީ އަމުރުގެ މާނައިގައި އޮތް ސުވާލެކެވެ. މާނައީ ޙަރާމްކުރެވިފައިވާ މި ހަޑި ހުތުރު ކަންކަން ތިޔަބައިމީހުން ހުއްޓާލާށެވެ. މިއާޔަތް އަޑު އިވިވަޑައިގެންނެވި ހިނދު انتهينا ربنا انتهينا (އަޅަމެން ހުއްޓާލައިފީމެވެ. އަޅަމެންގެ ވެރިރަސްކަލާކޮ! އަޅަމެން ހުއްޓާލައިފީމެވެ.) ޢުމަރު رضي الله عنه ވިދާޅުވީ އެހެންވެއެވެ.\\nޝަރުޢީ ޙުކުމްތަކުގެ ސަބަބުތައް ބަޔާންކުރެއްވުމުގައި ކީރިތި ޤުރްއާނުގެ ޢާއްމު އުޞޫލަކީ ކުރުކޮށް ޚުލާޞާކޮށް ބަޔާންކުރައްވައި، އެއާ މެދު ސަމާލުވުމަށް އެންގެވުމެވެ. އެހެންނަމަވެސް، މިތަނުގައި މިވަނީ ދިގުކޮށް، ތަފްޞީލުކޮށް ސަބަބު ބަޔާންކުރައްވާފައެވެ. އަދި ގިނަ ސަބަބުތަކެއް ގެންނަވާފައެވެ. އޭގެ ތެރޭގައި ހިމެނެނީ:\\nމީސްތަކުންގެ މެދުގައި ޢަދާވާތްތެރިކަމާއި، ރުޅިވެރިކަން އުފެއްދުން.\\nމާތް ﷲ އަށް ޒިކުރުކޮށް އެކަލާނގެއަށް ކިޔަމަންތެރިވުމަށް ހުރަސްއެޅުން.\\nދީނުގެ އެންމެ މުހިއްމު ފަރުޟުކަމުގައިވާ ނަމާދުކުރުމުން މަޝްޣޫލުކުރުން.\\nޙަރާމްކުރައްވާފައިވާ ކަންކަމަށް އަރައިގަތުމުގެ ސަބަބުން މުއުމިނުން މާތް ﷲ ގެ ރަޙްމަތުން ދުރުވުން. \\nމާތް ﷲ ވަނީ ރާއާއި ޖުވާއަކީ ޝައިޠާނާގެ ޢަމަލުތަކުގެ ތެރޭގައި ހިމެނޭ ހަޑި ހުތުރު ތަކެތިކަމާއި، ޝައިޠާނާ ބޭނުންވަނީ ރާއާއި ޖުވާ މެދުވެރިކޮށް މީސްތަކުންގެ ބުއްދި ގޯސްކުރުމަށްކަން ބަޔާންކުރައްވާފައެވެ. މިހުރިހާ ކަމެއް ބަޔާންކުރެއްވީ ރާއާއި ޖުވާގެ ނުރައްކާތެރިކަން މީސްތަކުންނަށް ބަޔާންކުރައްވައި، އެއާއި ގާތްނުވުމަށް މީސްތަކުންނަށް އެންގެވުމަށެވެ. އެހެންކަމުން، ޤުރްއާނުގެ މިފަދަ ސިއްރުތަކާ މެދު ފިކުރުކުރާށެވެ!"],["އަދި ތިޔަބައިމީހުން اللَّه އަށް ކިޔަމަންވާށެވެ! އަދި ތިޔަބައިމީހުން رسول އާއަށް ކިޔަމަންވާށެވެ! އަދި ތިޔަބައިމީހުން ރައްކާތެރިވާށެވެ! ފަހެ، ތިޔަބައިމީހުން ފުރަގަސްދިން ނަމަވެސް، ހަމަކަށަވަރުން، ތިމަންރަސްކަލާނގެ رسول އާއަށް އޮތީ، بيان ވެގެންވާ އިއްވެވުންކަން ތިޔަބައިމީހުން ދަންނާށެވެ! (92)","މާތް ﷲއާއި އެކަލާނގެ ރަސޫލާ ﷺ ގެ އަމުރުފުޅުތަކަށް ތިޔަބައިމީހުން ކިޔަމަންތެރިވާށެވެ. އަދި އެއާ ޚިލާފުވުމުގެ ނުރައްކަލާ މެދު ސަމާލުވާށެވެ! ކިޔަމަންވެ ބޯލެނބުމަށް ތިޔަބައިމީހުން ދެކޮޅުހަދައިފިނަމަ ދަންނާށެވެ! ރަސޫލާ ﷺގެ މައްޗަށް އޮތް ކަމަކީ އެކަލޭގެފާނުގެ މައްޗަށް ބާވައިލެއްވުނު އެއްޗެއް ތިޔަބައިމީހުންނަށް ފޯރުކޮށްދެއްވުމެވެ. އެކަލޭގެފާނު ވަނީ އެކަން ފުރިހަމަކުރައްވާފައެވެ. ދެން އޮތްކަމަކީ އެކަމަށް ޢުޤޫބާތް ދެއްވުމެވެ. އެކަމުން ތިޔަބައިމީހުންނަށް އޮތީ ހަލާކެވެ. އެކަން ކުރައްވާނީ މަތިވެރިވަންތަ ޖައްބާރުވަންތަ ރަސްކަލާނގެއެވެ."],["إيمان ވެ، صالح عمل ކޮށްއުޅުނު މީހުން ކައި (ބޮއި) އުޅުނު އެއްޗަކާމެދު، އެއުރެންގެ މައްޗަކަށް ކުށެއް ނެތެވެ. (އެބަހީ: ރާއާއި އަދި އެނޫން ތަކެތި حرام ކުރެއްވުމުގެކުރިން އެތަކެތި ބޭނުންކުރި މީހުންގެ މައްޗަކަށް ކުށެއް ނެތެވެ. އެއީ) އެއުރެން تقوى ވެރިވެ، إيمان ވެ، صالح عمل ކުޅަނަމައެވެ. ދެންވެސް تقوى ވެރިވެ، إيمان ވީނަމައެވެ. ދެންވެސް تقوى ވެރިވެ، عمل ތައް ރަނގަޅު ކުޅަނަމައެވެ. إحسان ތެރިންދެކެ اللَّه ލޯބިވެވޮޑިގެންވެތެވެ. (93)","قَالَ الْبَرَاءُ بْنُ عَازِبٍ مَاتَ نَاسٌ مِنْ أَصْحَابِ النَّبِيِّ صلى الله عليه وسلم وَهُمْ يَشْرَبُونَ الْخَمْرَ فَلَمَّا نَزَلَ تَحْرِيمُهَا قَالَ نَاسٌ مِنْ أَصْحَابِ النَّبِيِّ صلى الله عليه وسلم فَكَيْفَ بِأَصْحَابِنَا الَّذِينَ مَاتُوا وَهُمْ يَشْرَبُونَهَا فَنَزَلَتْ:‏ ‏﴿‏لَيْسَ عَلَى ٱلَّذِينَ ءَامَنُوا۟ وَعَمِلُوا۟ ٱلصَّـٰلِحَـٰتِ ﴾‏ الآيَةَ‏.‏ (جامع الترمذي، كتاب تفسير القرآن عن رسول الله صلى الله عليه وسلم) (އަލްބަރާއު ބްނު ޢާޒިބް رضي الله عنه ވިދާޅުވިއެވެ. ރާ ހިއްޕެވުން މަތީ ތިއްބަވައިގެން ރަސޫލުﷲ ﷺގެ އަޞްޙާބުބޭކަލުންގެތެރެއިން ބޭފުޅުންތަކެއް އަވަހާރަވެފައި ވެއެވެ. ދެން، ރާ ޙަރާމްކުރެއްވި އާޔަތް ބާވައިލެއްވުމުން، ބައެއް ބޭފުޅުން ދެންނެވިއެވެ. އޭ ﷲގެ ރަސޫލާ ﷺ އެވެ. ރާ ބުއިން މަތީ ތިބެ މަރުވެދިޔަ އަހަރުމެންގެ އަޚުންނަށް ވާނީ ކިހިނެއް ހެއްޔެވެ. ދެން ‏﴿‏لَيْسَ عَلَى ٱلَّذِينَ ءَامَنُوا۟ وَعَمِلُوا۟ ٱلصَّـٰلِحَـٰتِ ﴾‏ މިއާޔަތް ބާވައިލެއްވިއެވެ.) (ޖާމިޢުއްތިރްމިޛީ، ޙަދީޘު: 3328) މާނައީ ރާ ޙަރާމްކުރެއްވުމުގެ ކުރިން އެބައިމީހުން ރާ ބޮއި އުޅުނަސް، އެބައިމީހުން އީމާންވެ، ﷲ އަށް ބިރުވެތިވެ، އެބައިމީހުންގެ އީމާންކަން މަތީ ދެމިތިބެ، ޙަރާމްކުރެއްވި ކަންތަކާ ދުރުހެލިވެ ތިބެ، ހެޔޮ ޢަމަލު ކުޅަނަމަ އެބައިމީހުންނަށް އެއްވެސް ޢުޤޫބާތެއް ނެތެވެ. އެހެނީ ހެޔޮ ޢަމަލުތަކުން ނުބައި ޢަމަލުތައް ފޮހެލައެވެ. އިޙްސާންތެރިން ދެކެ މާތް ﷲ ލޯބިވެވޮޑިގަންނަވައެވެ. އެހެނީ، އިޙްސާންތެރިއަކަށް ވެއްޖެމީހާއީ މާތް ﷲގެ ޙަޟްރަތަށް ލޮބުވެތި މީހެކެވެ. އަދި އެކަލާނގެއަށް ލޮބުވެތި ފަރާތަކަށް އެކަލާނގެ ޢަޛާބު ނުދެއްވާނެއެވެ."],["އޭ إيمان ވެއްޖެ މީސްތަކުންނޭވެ! ހަމަކަށަވަރުން، ތިޔަބައިމީހުންގެ އަތްތަކާއި، ލޮންސިތަކުން އަތުލާ ބައެއް ޝިކާރައިން، اللَّه، ތިޔަބައިމީހުން امتحان ކުރައްވާނެތެވެ. (އެއީ) ނުފެންނަ ތާނގައިވެސް، އެކަލާނގެއަށް ބިރުވެތިވާ ބަޔަކު، اللَّه ދެނެވޮޑިގެންވެ، އެކަން ފާޅުކުރެއްވުމަށްޓަކައެވެ. ފަހެ، އެއަށްފަހު (އެކަލާނގެ أمر ފުޅު) ފަހަނަޅައި ހިނގައްޖެމީހާ (ދަންނާށެވެ!) ފަހެ، އެމީހަކަށް ވޭންދެނިވި عذاب ހުށްޓެވެ. (94)","އޭ އީމާންވެއްޖެ މީސްތަކުންނޭވެ. ތިޔަބައިމީހުން ޙައްޖާއި ޢުމްރާގެ އިޙްރާމުގައި ތިބޭއިރު، ތިޔަބައިމީހުން ޝިކާރަކުރާ ބައެއް އެއްގަމު ޖަނަވާރުން މާތް ﷲ ތިޔަބައިމީހުން އިމްތިޙާނުކުރައްވާނެއެވެ. އަތުން ހިފާ ކުދި ޖަނަވާރާއި، ލޮންސި ބޭނުންކޮށްގެން ޝިކާރަކުރާ ބޮޑެތި ޖަނަވާރުންނެވެ. ތިޔަބައިމީހުންގެ ތެރެއިން ނުފެންނަ ތާނގައިވެސް މާތް ﷲ އަށް ބިރުވެތިވެ، ޝިކާރަކުރުމުން ދުރުހެލިވާ ތެދުވެރި މުއުމިނުންނާއި، އީމާންކަން ބަލިކަށިކަމުން ޙަރާމްކުރައްވާފައިވާ ކަންކަމަށް އަރައިގަންނަ މީހުން ވަކިކުރެއްވުމަށެވެ. ފަހެ، ޙަރާމްކުރެއްވުމަށް ފަހު، ތިޔަބައިމީހުންގެ ތެރެއިން ޝިކާރަކުރި މީހަކަށް ވޭންދެނިވި ޢަޛާބު ހުއްޓެވެ. މިއާޔަތް ބާވައިލެއްވީ ޙުދައިބިއްޔާގެ ހަނގުރާމައިގައެވެ. މުސްލިމުން އިޙްރާމުގައި ތިއްބައި، ޝިކާރަކުރުމުން މާތް ﷲ އެބައިމީހުން އިމްތިޙާނުކުރެއްވިއެވެ. އެގޮތުން، ފުއްލާއާއި، މުސަޅާއި، ދޫނިތައް އެބައިމީހުންގެ ދަތުރުމަތީގައި އެބައިމީހުން ވަށައިގެން ތިއްބެވެ. އެބައިމީހުންނަށް އެތަކެތި ޝިކާރަކުރެވެން އޮތެވެ. އަދި އެބައިމީހުން ޝިކާރަކުރަން ވިސްނިއެވެ. ދެން މާތް ﷲ އެކަން ޙަރާމްކުރައްވައި އާޔަތް ބާވައިލެއްވިއެވެ. ޝިކާރަކުރުމަކީ ޢަރަބީންގެ ދިރިއުޅުން އޭގެ މައްޗަށް ބިނާވެފައި އޮތް ކަމެކެވެ. ޝިކާރަ ހިފުމަކީ އެބައިމީހުންނަށް އުފާލިބޭ ކަމެކެވެ. އެކަމާ ބެހޭ ގޮތުން ރިވެތި ޅެން އެބައިމީހުން ހަދާފައި ވެއެވެ. މާތް ﷲ އެކަލާނގެ އިރާދަކުރައްވާ އެއްޗަކުން އެކަލާނގެ އަޅުން އިމްތިޙާނުކުރައްވައެވެ. މި ޙަރާމްކުރެއްވުން އިތުރަށް ގަދަކުރައްވަމުން ދެން ވަޙީކުރައްވަނީ"],["އޭ إيمان ވެއްޖެ މީސްތަކުންނޭވެ! (حج އަކަށް، ނުވަތަ عمرة އަކަށް) ތިޔަބައިމީހުން إحرام ބަނދެގެންތިބެ (އެއްގަމު) ޝިކާރަ قتل ނުކުރާށެވެ! އަދި ތިޔަބައިމީހުންގެ ތެރެއިން قصد ގައި، އެފަދަ ޝިކާރައެއް قتل ކޮށްފިމީހާ (ދަންނާށެވެ!) ފަހެ، އެމީހެއްގެ ޖަޒާއަކީ، قتل ކުޅަ އެއްޗަކާ އެއްފަދަ އެއްޗެއް، نعم ސޫފީގެ ތެރެއިން ދިނުމެވެ. އެ އެއްފަދަ އެއްޗަކާމެދު حكم ކުރާނީ، ތިޔަބައިމީހުންގެ ތެރެއިން عدل ވެރި ދެމީހެކެވެ. (މި ދޭންޖެހޭނީ) كعبة اللَّه ގެފުޅަށް ފޯރާ هَدْى އެއްގެ ގޮތުގައެވެ. ނުވަތަ كفّارة އެއް ދިނުމެވެ. އެއީ مسكين ންނަށް ކާންދިނުމެވެ. ނުވަތަ އެއާ އެއްވަރަށް ރޯދަހިފުމެވެ. އެއީ އޭނާ ކުޅަކަންތަކުގެ ނަތީޖާގެ ރަހަ ލިބިގަތުމަށްޓަކައެވެ. (މި آية ބާވައިލެއްވުމުގެ) ކުރިން އިސްވެދިޔަ ކަންތައް اللَّه عفو ކުރައްވައިފިއެވެ. އަދި އެކަމަށް އެނބުރި إعادة ވެއްޖެމީހާ (ދަންނާށެވެ!) ފަހެ، އެމީހާގެ ކިބައިން اللَّه ބަދަލުހިއްޕަވާނެތެވެ. اللَّه އީ، ބަދަލުހިއްޕެވުމުގެ ވެރި، عزيز ވަންތަ ރަސްކަލާނގެއެވެ. (95)","އިޙްރާމުގައި ތިބޭ ޙާލު ތިޔަބައިމީހުން އެއްގަމު ޝިކާރަ ޤަތުލުނުކުރާށެވެ. ފަހެ، ތިޔަބައިމީހުންގެ ތެރެއިން އިޙްރާމުގައި ހުރެ އެފަދަ އެއްޗެއް ޤަތުލުކުރި މީހާގެ ޖަޒާއަކީ ޤަތުލުކުޅަ އެއްޗަކާ އެއްފަދަ އެއްޗެއް ނަޢަމް ސޫފީގެ ތެރެއިން ދިނުމެވެ. ނަޢަމް ސޫތްޕަކީ ޖަމަލާއި، ގެރިއާއި، ބަކަރިއެވެ. އެއާ އެއްފަދަ އެއްޗަކާ މެދު ޙުކުމް ކަނޑައަޅާނީ ތިޔަބައިމީހުންގެ ތެރެއިން ޢަދުލުވެރި ދެ މީހެކެވެ. މައްކާގެ ފަޤީރުންނަށް ދެވޭ ހަދްޔެއްގެ ގޮތުގައެވެ. މި ހަދްޔު ޙަރަމްގައި ކަތިލައި ޙަރަމްގެ ފަޤީރުންނަށް ބަހާނީއެވެ. ޝިކާރަކޮށް ޤަތުލުކުރެވުނު އެއްޗަކީ ދޫނި. މުސަޅު ނުވަތަ ވަލުކޮތަރު ފަދަ އޭގެ ބަދަލުގައި އެއްޗެއް ނުލިބޭ އެއްޗެއް ނަމަ، އޭގެ އަގު ކަނޑައަޅައި އަގަށް ވާވަރަށް ޙަރަމްގެ ފަޤީރުންނަށް ބަހާނީއެވެ. ކޮންމެ ފަޤީރަކަށް ކަދުރު ނުވަތަ އޮށްޓަރުގެ ޞާޢެކެވެ. (ޞާޢަކީ ގާތްގަނޑަކަށް 3 ކިލޯގްރާމެވެ.) ފަޤީރުންނަށް ކާންދެވޭ ވަރުގެ ތަނަވަސްކަމެއް ނެތް މީހެއްނަމަ ރޯދަހިފާނީއެވެ. ކޮންމެ ޞާޢަކަށް ރޯދައެކެވެ. ޙަރާމްކުރައްވާފައިވާ ކަމަކަށް އަރައިގަތުމުގެ ޢުޤޫބާތެއްގެ ގޮތުގައެވެ. ޙަރާމްކުރެއްވުމުގެ ކުރިން ޝިކާރަކުރި މީހުންނަށް މާތް ﷲ ޢަފޫކުރައްވައިފިއެވެ. ޙަރާމްކުރެއްވުމަށްފަހު ޝިކާރަކުރާ މީހުންނަށް ވޭންދެނިވި ޢަޛާބު ހުއްޓެވެ. މާތް ﷲބަޔާންކުރައްވާފައިވާ ގޮތުގައި އިޙްރާމުގެ ޙާލަތުގައި ހުންނައިރު، އޭނާގެ ފުށުން ހުރިހާ އެއްޗަކަށް؛ އިންސާނުންނަށާއި، ދޫންޏަށާއި، ޖަނަވާރަށާއި، ވަލުޖަނަވާރަށް އަމާންކަން ލިބެން ޖެހެއެވެ. ފަހެ، އިޙްރާމް ބަނދެގެން އަމާންވެގެންވާ ޙަރަމްފުޅަށް ވަދެއްޖެ މީހާގެ ފުށުން ހުރިހާ މަޚްލޫޤުންނަށް؛ ދޫންޏަށާ، ގަހަށާ، ވަލުޖަނަވާރަށްވެސް އަމާންކަން ލިބެންޖެހެއެވެ. އެހެންކަމުން މައްކާގައި ގަސްކެނޑުމާއި، ޝިކާރަކުރުމާއި، ވެރިއަކު ނޭނގޭ ތަކެތި ހޮވުމާއި، އެއްވެސް ފަރާތަކަށް ބިރުދެއްކުމަކީ ހުއްދަ ކަމެއް ނޫނެވެ. އެއީ، އަމަންއަމާންކަމުގެ ރަށަށް ވާތީއެވެ."],["ކަނޑުގެ ކެޔޮޅުކަން ކުރުމާއި، އެކަމުންލިބޭ ކާތަކެތި ތިޔަބައިމީހުންނަށް حلال ކުރައްވާފައިވެއެވެ. (އެއީ) ތިޔަބައިމީހުންނަށާއި، ދަތުރުވެރިންނަށް ބޭނުންކުރެވޭ އެއްޗެއްގެ ގޮތުގައެވެ. އަދި ތިޔަބައިމީހުން، إحرام ބަނދެގެން ތިބިހާހިނދަކު، އެއްގަމު ޝިކާރަ ތިޔަބައިމީހުންގެ މައްޗަށް حرام ކުރައްވާފައި ވެއެވެ. ތިޔަބައިމީހުން، اللَّه އަށް تقوى ވެރިވާށެވެ! އެކަލާނގެއީ، އެކަލާނގެ حضرة އަށް ތިޔަބައިމީހުން محشر ކުރައްވާނޭ ރަސްކަލާނގެއެވެ. (96)","ކަނޑުން ކުރެވޭ ޝިކާރައާއި ކަނޑުގައި އުޅޭ މަސްމަހާމެހި، އިޙްރާމުގެ ޙާލަތުގައި ތިއްބަސް އަދި އިޙްރާމުގެ ޙާލަތުގައި ނެތަސް ތިޔަބައިމީހުންނަށް ޙަލާލުވެގެންވެއެވެ. އަދި އެއީ ދަތުރުވެރިންވެސް ދަތުރުގެ ކޮއްތުގެ ގޮތުގައި ގެންދާ ކާނާއެކެވެ. އަދި ތިޔަބައިމީހުންގެ މައްޗަށް އެއްގަމު ތަކެތި ޝިކާރަކުރުން ޙަރާމްކުރެއްވީ އިޙްރާމުގެ ޙާލަތުގައެވެ. މާތް ﷲގެ އަމުރުފުޅާ ޚިލާފުވުމުގައި ތިޔަބައިމީހުން އެކަލާނގެއަށް ބިރުވެތިވާށެވެ. އެކަލާނގެ ޙަޟްރަތަށް ޤިޔާމަތް ދުވަހު ތިޔަބައިމީހުން އެއްކުރައްވައި ޖަޒާދެއްވާނެއެވެ. ދެން މާތް ﷲ މިވަނީ އަލްބަލަދުލް އަމީން (މައްކާ) އާއި، މުސްލިމުންގެ ޤިބްލަކަމުގައިވާ ގެފުޅާއި، ޙުރުމަތްތެރިވެގެންވާ މައްސަރުތަކުގެ ޙުރުމަތްތެރިކަމުގެ ވާހަކަގެންނަވާފައެވެ."],["حرمة ތެރިވެގެންވާ كعبة اللَّه ގެފުޅާއި، حرمة ތެރި މައްސަރުތަކާއި، حرم ފުޅަށް ހަދިޔާކުރުމުގެ ގޮތުން ކަތިލާ ތަކެއްޗާއި، حرم ފުޅަށްޓަކައި ފާހަގަކޮށް ގިލަފަތި އަޅުވާފައިވާ ތަކެތި، اللَّه ލައްވާފައިވަނީ މީސްތަކުންގެ ދިރިއުޅުން އަމާންކޮށް قائم ކުރާ ތަކެތި ކަމުގައެވެ. އެއީ ހަމަކަށަވަރުން، އުޑުތަކުގައިވާހާ ކަމަކާއި، ބިމުގައި ވާހާކަމެއް اللَّه ދެނެވޮޑިގެންވާކަމާއި، ހަމަކަށަވަރުން، اللَّه އީ، ކޮންމެކަމެއް މޮޅަށް ދެނެވޮޑިގެންވާ ރަސްކަލާނގެކަން ތިޔަބައިމީހުން ދެނެގަތުމަށްޓަކައެވެ. (97)","މާތް ﷲ ވަނީ ގެފުޅަކީ ހިދާޔަތުގެ ނޫރެއްކަމުގައްޔާއި، އަމާންކަން ލިބިގެންވާ ތަނެއްކަމުގައްޔާއި، މީސްތަކުންގެ ދިރިއުޅުމަށް ހެޔޮ ބަދަލު ގެންނަ ތަނެއްކަމުގައި ލައްވަވާފައެވެ. އެބައިމީހުންގެ ދީނާއި ދުނިޔޭގެ ކަންކަން އެންމެ ރަނގަޅު ގޮތުގައިހަމަޖެއްސުމަށް ޓަކައެވެ. ފަހެ، ޙަރަމަކީ ދޫންޏާއި ޖަނަވާރަށް އަމާންކަން ލިބޭ ތަނަކަށް ވާއިރު، ހެވާއި ބަރަކާތް ލިބުމުގެ ސަބަބަކަށް ވެސް އެތަކެތި ވެއެވެ. އެތަނުގައި ބިރުގެންފައިވާ މީހާ ޙިމާޔަތް ހޯދައެވެ. ނިކަމެތި މީހާއަށް އަމާންކަން ލިބެއެވެ. ވިޔަފާރިވެރިޔާއަށް ފައިދާވެއެވެ. އަދި ޙައްޖަށާއި ޢުމްރާއަށް މީސްތަކުން އެތަނަށް ދަތުރުކުރެއެވެ. ހަމަ އެފަދައިން ޙުރުމަތްތެރިވެގެންވާ މައްސަރުތައް (ޛުލްޤައިދާ، ޛުލްޙިއްޖާ، މުޙައްރަމް އަދި ރަޖަބު) ވެސް ލައްވަވާފައި ވަނީ އަޅުތަކުންނަށް އެންމެ ރަނގަޅު ގޮތަށް ހެއްދެވުމަށެވެ. އެމައްސަރުތަކުގައި މީސްތަކުން ހަނގުރާމައާއި ފޭރުން ކަހަލަ ކަންކަމުން ރައްކާތެރި ކުރެއްވުމަށެވެ. ހަމަ އެގޮތަށް ޙަރަމްގެ ފަޤީރުންނަށް ހަދިޔާކުރެވޭ ހަދްޔުވެސް މާތް ﷲލައްވަވާފައިވަނީ ފަޤީރުންނާއި ނިކަމެތިންނަށް ލިބޭ ތަނަވަސްކަމެއްގެ ގޮތުގައެވެ. އެއިން ނަގައި، މައްކާއިން އެލިބެންވީ މީހުންނަށް ލިބުމަށް ހުރަސްއެޅުން ހުއްދަ ނުވާނެއެވެ. އަދި ޚާއްޞަކޮށް އަލްޤަލާއިދެވެ. އެއީ، ވަކި ވައްތަރެއްގެ ގިލަފައްޗެއް ކަރުގައި އަޅުވައި މައްކާގެ ފަޤީރުންނަށް ޚާއްޞަކުރެވިފައިވާކަން ފާހަގަކޮށްފައި ހުންނަ ޖަމަލެވެ. ގެފުޅަށާއި ޙަރަމްފުޅަށާއި، ޙުރުމަތްތެރިވެގެންވާ މައްސަރުތަކަށް މިޙުރުމަތްތެރިކަން ދެއްވީ، ޙުކުމްތައް ކަނޑައަޅުއްވާ ފަރާތަކީ މާތް ﷲކަން ތިޔަބައިމީހުން ޔަޤީންކުރުމަށެވެ. އަޅުތަކުންނަށް އެންމެ ރަނގަޅު ގޮތަށް ނޫނީ އެކަލާނގެ އެއްވެސް ކަމެއް ކަނޑަނައަޅުއްވައެވެ. އެކަލާނގެއީ ހުރިހާ ކަމެއް މޮޅަށް ދެނެވޮޑިގަންނަވާ ރަސްކަލާނގެއަށް ވާތީއެވެ."],["ހަމަކަށަވަރުން، اللَّه އީ، عقوبات ގަދަފަދަ ވެގެންވާ ރަސްކަލާނގެ ކަމާއި، ހަމަކަށަވަރުން، اللَّه އީ، ގިނަގިނައިން ފާފަފުއްސަވާ، رحيم ވަންތަ ރަސްކަލާނގެކަން، ތިޔަބައިމީހުން ދަންނާށެވެ! (98)","އޭ މީސްތަކުންނޭވެ. މާތް ﷲއަށް އުރެދޭ މީހަކަށް އެކަލާނގެ ޢުޤޫބާތް ގަދަފަދަކަން ދަންނާށެވެ. އަދި އެކަލާނގެއަށް ކިޔަމަންވެ، އެކަލާނގެ ރުހިވޮޑިގަތުން އެދޭ ފަރާތަކަށް އެކަލާނގެ ރަޙްމަތުގެ ތަނަވަސްކަމާއި، ފާފަފުއްސެވުން ބޮޑުކަންވެސް ދަންނާށެވެ. މިއީ މާތް ﷲ ޙަރާމްކުރައްވާފައިވާ ކަންކަމަށް އަރައިގަންނަ މީހުންނަށް ދެއްވާފައިވާ އިންޒާރެކެވެ."],["(رسالة) އިއްވެވުން މެނުވީ، رسول އާގެ މައްޗަކަށް ނުވެއެވެ. އަދި ތިޔަބައިމީހުން ފާޅުކުރާ ކަންތަކާއި، ވަންހަނާކުރާ ކަންތައް، اللَّه ދެނެވޮޑިގެންވެތެވެ. (99)","ރިސާލަތު ފޯރުކޮށްދެއްވުން މެނުވީ ރަސޫލާ ﷺގެ މައްޗަށް ނުވެއެވެ. އީމާންވާން މީސްތަކުންނަށް މަޖުބޫރުކުރުމަކީ އެކަލޭގެފާނަށް އޮތް ކަމެއް ނޫނެވެ. އެކަލޭގެފާނު ވަނީ އެކަލޭގެފާނާ ޙަވާލުކުރެވުނު ކަން ފުރިހަމައަށް ކުރައްވާފައެވެ. ތިޔަބައިމީހުންގެ ޙާލާއި، ތިޔަބައިމީހުންގެ ޢަމަލުތައް މާތް ﷲއަށް ވަންހަނާވެގެން ނުވެއެވެ. އަދި ޤިޔާމަތް ދުވަހު އަޅުތަކުންނަށް ޖަޒާދެއްވާނީ އެކަލާނގެއެވެ."],["ކަލޭގެފާނު ވިދާޅުވާށެވެ! ނުބައިކަންތަކުގެ ގިނަކަން، ތިބާ عجائب ކޮށްލިޔަސް، ނުބައިކަންތަކާއި، ރަނގަޅު ކަންތައް ހަމަހަމަވެގެނެއް ނުވެއެވެ. އޭ ބުއްދީގެ أهل ވެރިންނޭވެ! ފަހެ، ތިޔަބައިމީހުން، اللَّه އަށް تقوى ވެރިވާށެވެ! (އެއީ) ތިޔަބައިމީހުން ދިންނަވައި نصيب ލިބުމަށްޓަކައެވެ. (100)","މިއީ ރަނގަޅާ ނުބައި، ޙަލާލާ ޙަރާމް، ފައިދާހުރި ކަންކަމާ ގެއްލުންހުރި ކަންކަން އަދި ހެޔޮލަފާ މީހުންނާ ނުބައިނުލަފާ މީހުން ވަކިކުރެއްވުމަށް މާތް ﷲ ޖައްސަވާފައިވާ މިސާލެކެވެ. އަދި މިއީ ހުރިހާ ކަމެއް ޝާމިލުވާ ޢާއްމު ޙުކުމެކެވެ. އާމްދަނީއާ، ކުރާ މަސައްކަތާ، ޢިލްމާ، އިޖްތިމާޢީ ޙާލަތު އޭގައި ޝާމިލުވެއެވެ. މާނައީ އެއްވެސް ކަމެއްގައި ހެޔޮކަމާއި ނުބައިކަން އެއްވަރު ނުވާނެއެވެ. ބަލަންޖެހެނީ ރަނގަޅުވުމާއި ރީތިވުމަށެވެ. މަދުވުމާއި ގިނަވުމަކަށް ނޫނެވެ. އެހެންކަމުން، އޭ އަޑުއަހާ މީހާއެވެ. ނުބައިކަމުގެ ގިނަކަން ތިބާ ޢަޖާއިބުކޮށްލިޔަސް، ދުނިޔެ ފުރޭވަރުގެ ޙަރާމްކަންތަކަށްވުރެ، މަދު ހެޔޮކަން މާތް ﷲގެ ޙަޟްރަތުގައި ހެޔޮކަން ބޮޑުވެގެން ވެއެވެ. އެހެނީ، ޙަރާމް ކަންކަމަކީ ޤަބޫލުނުކުރެވޭނޭ ނުބައި ކަންކަމެވެ. ޙަލާލު ކަންކަމަކީ ޤަބޫލުކުރެވޭ ރަނގަޅު ކަންކަމެވެ. ޙަލާލު ގޮތުގައި ލިބޭ އެއް ދިރުހަމް ޙަރާމް ގޮތުގައި ހޯދާ ޚަޒާނާއަކަށް ވުރެ ހެޔޮކަން ބޮޑުވެގެން ވެއެވެ. ނަފްސުތަކުގެ ކަންތައް ވެސް އޮތީ ހަމަ މިހެންނެވެ. އެހެނީ، މުއުމިނަކާ ކާފިރަކާ އެއްވަރު ނުވާނެއެވެ. ހެޔޮލަފާ މީހަކާ ނުބައިނުލަފާ މީހަކު އެއްވަރު ނުވާނެއެވެ. މުއުމިނާ މާމުއި ފަދައިން ވާއިރު، ކާފިރުމީހާއީ ވިހައެކެވެ. ހެޔޮލަފާ މީހާ މީރު މޭވާ ދޭ ކަދުރުރުކެއް ފަދައިން ވާއިރު، ނުބައި ނުލަފާ މީހާއީ ގަޔަށްކަށި ހެރޭ ކަށިގަހެކެވެ. ހެޔޮލަފާ މީހުންނާއި ހެޔޮލަފާ މީހުން އަދި ނުބައިނުލަފާ މީހުންނާއި ނުބައިނުލަފާ މީހުން މާތް ﷲ ގުޅުއްވަނީ މިފަދައިންނެވެ. އެކަލާނގެ ވަޙީކުރައްވާފައިވާ ފަދައިންނެވެ. ﴿ٱلْخَبِيثَـٰتُ لِلْخَبِيثِينَ وَٱلْخَبِيثُونَ لِلْخَبِيثَـٰتِ ۖ وَٱلطَّيِّبَـٰتُ لِلطَّيِّبِينَ وَٱلطَّيِّبُونَ لِلطَّيِّبَـٰتِ﴾ (ނުބައި އަންހެނުން ނުބައި ފިރިހެނުންނަށެވެ. ނުބައި ފިރިހެނުން ނުބައި އަންހެނުންނަށެވެ. ރަނގަޅު އަންހެނުން ރަނގަޅު ފިރިހެނުންނަށެވެ. ރަނގަޅު ފިރިހެނުން ރަނގަޅު އަންހެނުންނަށެވެ.) ވީމާ، ނުބައި މީހަކާއި ރަނގަޅު މީހަކު އެއްވެސް ޙާލެއްގައި، އެއްވެސް ކަމެއްގައި، އެއްވެސް ގޮތަކަށް އެއްވަރު ނުވާނެއެވެ. އެހެންކަމުން މާތް ﷲ ވަޙީކުރައްވަނީ ﴿فَٱتَّقُوا۟ ٱللَّهَ يَـٰٓأُو۟لِى ٱلْأَلْبَـٰبِ لَعَلَّكُمْ تُفْلِحُونَ﴾ އޭ ބުއްދީގެ އަހުލުވެރިންނޭވެ! ނުބައިކަންތައް ދޫކޮށް ރަނގަޅުކަންތަކުގައި ހިފުމަށް ސަމާލުވުމުގައި ތިޔަބައިމީހުން މާތް ﷲ އަށް ބިރުވެތިވާށެވެ. އަދި އެކަލާނގެ ނަހީކުރެއްވި ކަންކަމުން ދުރުހެލިވެ، އަމުރުފުޅުތަކަށް ބޯލަނބައި އެކަލާނގެއަށް ތަޤްވާވެރިވާށެވެ. މަތިވެރި ޘަވާބާއި ދާއިމީ ނިޢުމަތް ތިޔަބައިމީހުންނަށް ލިބޭނީ އޭރުންނެވެ."],["އޭ إيمان ވެއްޖެ މީސްތަކުންނޭވެ! ތިޔަބައިމީހުންނަށް އެކަންކަން ފާޅުކުރައްވައިފިނަމަ، ތިޔަބައިމީހުންނަށް އުނދަގޫވެ، ނުރުހުންވާނޭ ކަންކަމާމެދު ތިޔަބައިމީހުން سؤال ނުކުރާށެވެ. އަދި قرآن ބާވައިލައްވާހިނދު އެކަންކަމާމެދު ތިޔަބައިމީހުން سؤال ކުރާނަމަ، އެކަންކަން ތިޔަބައިމީހުންނަށް ފާޅުކުރައްވައިފާނެތެވެ. (އިސްވެގޮސްފައިވާ) سؤال ކުރުމުގެ ކުށް، اللَّه عفو ކުރައްވައިފިއެވެ. اللَّه އީ، ގިނަގިނައިން ފާފަފުއްސަވާ حليم ވަންތަ ރަސްކަލާނގެއެވެ. (101)",'ތިޔަބައިމީހުންނަށް ބޭނުމެއް ނެތް، ތިޔަބައިމީހުންނާ ނުބެހޭ ކަންކަމާމެދު ތިޔަބައިމީހުން ސުވާލު ނުކުރާށެވެ. ފަހެ، ނުބެހޭ ކަންކަމާ ނުބެހި ދޫކޮށްލުމީ މީހާގެ އިސްލާމްކަމުގެ ރިވެތިކަން ދައްކައިދޭ ކަމެކެވެ. ތިޔަބައިމީހުންނަށް އެފަދަ ކަންކަން ހާމަވެއްޖެނަމަ، ތިޔަބައިމީހުން ހިތް ނޭދޭ ކަންކަމަށް ވެދާނެއެވެ. އެހެންކަމުން، އެކަންކަމާ ގުޅޭގޮތުން ރަސޫލާ ﷺ ގެ އަރިއަހުގައި ގިނަގިނައިން ސުވާލުނުދަންނަވާށެވެ. އިބްނު ޢައްބާސް رضي الله عنه ވިދާޅުވިއެވެ. ބައެއް މީހުން ރަސޫލާ ﷺ ގެ އަރިއަހުގައި ކޮންމެ ކަމަކާ ބެހޭ ގޮތުން ސުވާލު ދަންނަވަމުން ދިޔައީ އެކަލޭގެފާނަށް ބުރައަކަށް ވާވަރަށެވެ. ތިމަންނަގެ ބައްޕަ އަކީ ކާކުހޭ އެކަކު ސުވާލު ދަންނަވަފާނެއެވެ. ޖަމަލެއް ގެއްލިގެން އުޅޭ މީހަކު ތިމަންނަގެ ޖަމަލު ކޮބާހޭ ސުވާލު ދަންނަވަފާނެއެވެ. ދެން މާތް ﷲ މި އާޔަތް ބާވައިލެއްވިއެވެ. عَنْ أَبِي هُرَيْرَةَ، قَالَ خَطَبَنَا رَسُولُ اللَّهِ صلى الله عليه وسلم فَقَالَ ‏"‏ أَيُّهَا النَّاسُ قَدْ فَرَضَ اللَّهُ عَلَيْكُمُ الْحَجَّ فَحُجُّوا ‏"‏ ‏.‏ فَقَالَ رَجُلٌ أَكُلَّ عَامٍ يَا رَسُولَ اللَّهِ فَسَكَتَ حَتَّى قَالَهَا ثَلاَثًا فَقَالَ رَسُولُ اللَّهِ صلى الله عليه وسلم ‏"‏لَوْ قُلْتُ نَعَمْ لَوَجَبَتْ وَلَمَا اسْتَطَعْتُمْ - ثُمَّ قَالَ - ذَرُونِي مَا تَرَكْتُكُمْ فَإِنَّمَا هَلَكَ مَنْ كَانَ قَبْلَكُمْ بِكَثْرَةِ سُؤَالِهِمْ وَاخْتِلاَفِهِمْ عَلَى أَنْبِيَائِهِمْ فَإِذَا أَمَرْتُكُمْ بِشَيءٍ فَأْتُوا مِنْهُ مَا اسْتَطَعْتُمْ وَإِذَا نَهَيْتُكُمْ عَنْ شَيءٍ فَدَعُوهُ‏"‏.‏ (صحيح مسلم، كتاب الحج، باب فرض الحج مرة في العمر) (އަބޫހުރައިރާ رضي الله عنه ގެ އަރިހުން ރިވާވެގެން ވެއެވެ. ރަސޫލުﷲ ﷺ އަހަރުމެންނަށް ޚުޠުބާ ދެއްވަމުން ޙަދީޘުކުރެއްވިއެވެ. "މީސްތަކުންނޭވެ! ހަމަކަށަވަރުން މާތް ﷲ ތިޔަބައިމީހުންގެ މައްޗަށް ޙައްޖު ފަރުޟުކުރައްވައިފިއެވެ. ފަހެ، ތިޔަބައިމީހުން ޙައްޖުކުރާށެވެ." އެހިނދު މީހަކު ދެންނެވިއެވެ. އޭ ﷲގެ ރަސޫލާ ﷺއެވެ. ކޮންމެ އަހަރަކު ހެއްޔެވެ؟ އެކަލޭފާނު ޖަވާބެއް ނުދެއްވައި ހަނު ހުންނެވިއެވެ. އޭނާ ތިންފަހަރު އެސުވާލު ކުރަންދެނެވެ. ދެން ޙަދީޘުކުރެއްވިއެވެ. "ތިމަންކަލޭގެފާނު އާނއެކޭ ޙަދީޘުކުރެއްވިނަމަ ވާޖިބުވީހެވެ. އަދި ތިޔަބައިމީހުންނަށް އެކަން ނުކުރެވުނީހެވެ." ދެން ޙަދީޘުކުރެއްވިއެވެ. "ތިމަންކަލޭގެފާނު ދޫކުރެއްވި ކަމެއް އެގޮތަށް ބޭއްވިޔަ ދޭށެވެ. އެހެނީ، ތިޔަބައިމީހުންގެ ކުރީގެ ޤައުމުތައް ހަލާކުވެ ދިޔަ އެއްސަބަބަކީ އެބައިމީހުންގެ ސުވާލު ގިނަވުމެވެ. އަދި އެބައިމީހުން ނަބީބޭކަލުންނާ ދެކޮޅުހެދުމެވެ. ތިމަންކަލޭގެފާނު ތިޔަބައިމީހުންނަށް ކަމަކަށް އަމުރުކުރައްވައިފި ނަމަ، ތިޔަބައިމީހުންނަށް ކުޅަދާނަވީ މިންވަރަކަށް އެކަން ކުރާށެވެ. އަދި ތިޔަބައިމީހުންނަށް ކަމެއް ނަހީކުރައްވައިފިނަމަ، އެކަމެއް ދޫކޮށްލާށެވެ.") (ޞަޙީޙު މުސްލިމް، ޙަދީޘު: 1337) މިއާޔަތުގައި ވަނީ ނުބެހޭ ކަންކަމާ މެދު ސުވާލު ގިނަކުރުން މަނާކުރައްވާފައެވެ. އެހެނީ، މީހަކު ބޭނުމެއް ނެތް ކަމެއްގައި ސުވާލުކޮށްގެން އެކަން ޙަރާމްކުރައްވައި ޙުކުމް ބާވައިލެއްވުމަކީ ވެސް އެކަށީގެންވާ ކަމެކެވެ. عَنْ عَامِرِ بْنِ سَعْدِ بْنِ أَبِي وَقَّاصٍ، عَنْ أَبِيهِ، أَنَّ النَّبِيَّ صلى الله عليه وسلم قَالَ ‏ "‏إِنَّ أَعْظَمَ الْمُسْلِمِينَ جُرْمًا مَنْ سَأَلَ عَنْ شَيءٍ لَمْ يُحَرَّمْ، فَحُرِّمَ مِنْ أَجْلِ مَسْأَلَتِهِ"‏‏.‏ (صحيح البخاري، كتاب الاعتصام بالكتاب والسنة، باب مَا يُكْرَهُ مِنْ كَثْرَةِ السُّؤَالِ وَتَكَلُّفِ مَا لاَ يَعْنِيهِ) (ޢާމިރު ބްނު ސަޢުދު ބްނު އަބީވައްޤާޞް އޭނާ ބައްޕާފުޅުގެ އަރިހުން ރިވާކުރައްވާފައި ވެއެވެ. ނަބިއްޔާ ﷺޙަދީޘުކުރެއްވިއެވެ. "މީސްތަކުންގެ މައްޗަށް ޙަރާމްކުރައްވާފައި ނުވާ ކަމަކާ ބޭހޭގޮތުން ސުވާލުކުރުމުން، އޭނާގެ އެ ސުވާލުގެ ސަބަބުން އެކަމެއް ޙަރާމްކުރެވޭ މީހާއީ މުސްލިމުންގެ ތެރެއިން އެންމެ ފާފަ ބޮޑު މީހުންގެ ތެރޭގައި ހިމެނޭ މީހެކެވެ.") (ޞަޙީޙުލް ބުޚާރީ، ޙަދީޘު: 7289) އެހެންވެ، މާތް ﷲ ވަޙީކުރައްވަނީ ﴿إِن تُبْدَ لَكُمْ تَسُؤْكُمْ وَإِن تَسْـَٔلُوا۟ عَنْهَا حِينَ يُنَزَّلُ ٱلْقُرْءَانُ تُبْدَ لَكُمْ﴾ މާނައީ އެކަމެއް ހާމަވެ ތިޔަބައިމީހުންނަށް އެކަން ކުރަން އަންގަވައިފިއްޔާ ތިޔަބައިމީހުންނަށް އެކަން އުނދަގޫވެ ނުރުހުންވީހެވެ. އަދި ޤުރްއާން ބާވައިލައްވަމުން ގެންދަވަނިކޮށް ސުވާލުކޮށްފިނަމަ، އެކަމެއް ހާމަވެ ތިޔަބައިމީހުންނަށް ނުތަނަވަސްކަމަކަށް ވީހެވެ. އަދި ބުއްދިވެރިއަކީ އޭނާގެ އަމިއްލަ ނަފްސަށް ގެއްލުން ނުދޭ މީހާއެވެ. ﴿عَفَا ٱللَّهُ عَنْهَا ۗ وَٱللَّهُ غَفُورٌ حَلِيمٌ ﴾ ތިޔަބައިމީހުންނާ ނުބެހޭ ކަންކަމާ ތިޔަބައިމީހުން ސުވާލުކުރި ކުރުމަށް މާތް ﷲ ޢަފޫކުރައްވައިފިއެވެ. ދެން އެފަދައިން ސުވާލުކުރުމަށް ތިޔަބައިމީހުން އެނބުރި ނުދާށެވެ. މާތް ﷲ އީ ގިނަގިނައިން ފާފަ ފުއްސަވާ ރަސްކަލާނގެއެވެ. ތިޔަބައިމީހުންގެ ފަރާތުން ވެވުނު ކަންކަމަށް ޢުޤޫބާތް ދެއްވުމުގައި އެކަލާނގެ އަވަސްވެވޮޑިނުގަންނަވައެވެ.'],["ތިޔަބައިމީހުންގެ ކުރިން އުޅުނު ބަޔަކުވެސް، ހަމަކަށަވަރުން، އެފަދަ سؤال ކުރިއެވެ. ދެން (އެކަންކަމުގެ حكم ބަޔާންކުރެއްވި ހިނދު) އެކަންކަމަށް كافر ވި ބަޔަކު ކަމުގައި އެއުރެންވިއެވެ. (102)",'ތިޔަބައިމީހުންގެ ކުރީގެ ބައެއް ޤައުމުތައް ވެސް މިފަދަ މައްސަލަތަކާ މެދު ސުވާލުކުރިއެވެ. އަދި އެސުވާލުތަކުގެ ސަބަބުން އެބައިމީހުން ކާފިރުވިއެވެ. ޞާލިޙު عليه السلام ގެ ޤައުމުގެ މީހުން ސުވާލުކުރީ ޖަމަލާ ބެހޭގޮތުންނެވެ. ޢީސާ عليه السلام ގެ ޤައުމުގެ މީހުން ސުވާލުކުރީ ސުފުރާގެ ވާހަކައިންނެވެ. ދެން އެބައިމީހުން އެދުނު ކަންތައް ކޮށްދެއްވުމުން، އެބައިމީހުން ކާފިރުވިއެވެ. ދެން މާތް ﷲ އެބައިމީހުން ހަލާކުކުރެއްވިއެވެ. عَنْ أَبِي ثَعْلَبَةَ الْخُشَنِيِّ جُرْثُومِ بن نَاشِر رَضِيَ اللهُ عَنْهُ عَنْ رَسُولِ اللَّهِ صلى الله عليه وسلم قَال: "إنَّ اللَّهَ تَعَالَى فَرَضَ فَرَائِضَ فَلَا تُضَيِّعُوهَا، وَحَدَّ حُدُودًا فَلَا تَعْتَدُوهَا، وَحَرَّمَ أَشْيَاءَ فَلَا تَنْتَهِكُوهَا، وَسَكَتَ عَنْ أَشْيَاءَ رَحْمَةً لَكُمْ غَيْرَ نِسْيَانٍ فَلَا تَبْحَثُوا عَنْهَا ". (سنن الدَّارَقُطْنِيّ: 4/184) (އަބޫ ޘަޢުލަބާ އަލްޚުޝަނީ ޖުރްޘޫމު ބިން ނާޝިރު رضي الله عنه ގެ އަރިހުން ރިވާވެގެން ވެއެވެ. ރަސޫލުﷲ ﷺ ޙަދީޘުކުރެއްވިއެވެ. "މާތް ﷲ ފަރުޟުތަކެއް ފަރުޟުކުރެއްވިއެވެ. ފަހެ، ތިޔަބައިމީހުން އެ ފަރުޟުތައް ނަގައިނުލާށެވެ. އެކަލާނގެ ޙައްދުތަކެއް ކަނޑައެޅުއްވިއެވެ. ފަހެ، އެ ޙައްދުތައް ފަހަނައަޅައި ނުދާށެވެ. އަދި އެކަލާނގެ ކަންތައްތަކެއް ޙަރާމްކުރެއްވިއެވެ. ފަހެ، ތިޔަބައިމީހުން އެކަންތަކަށް އަރައިނުގަންނާށެވެ. އަދި އެކަލާނގެ ކަންތައްތަކެއް ދޫކުރެއްވިއެވެ. ހަނދުމަނެތިވޮޑިގެނެއް ނޫނެވެ. ތިޔަބައިމީހުންގެ މައްޗަށް އޯގާތެރިވެވޮޑިގެންނެވެ. ތިޔަބައިމީހުން އެކަންކަން ނުހޯދާށެވެ.) (ސުނަނުއްދާރަޤުޠުނީ، ޖ: 4، ޞ: 184) މުޝްރިކުން މަގުފުރެދި ތިބެ ކުރާ ކަންކަން ބަޔާންކުރައްވަމުން މާތް ﷲ ވަޙީކުރައްވަނީ'],["بحيرة އާއި، ساءِبة އާއި، وصيلة އާއި، حامى އާއި، މިތަކެތި حرمة ތެރި ތަކެތި ކަމުގައި اللَّه ލައްވައިފައެއް ނުވެއެވެ. އެހެނެއްކަމަކު، كافر ވި މީހުން اللَّه އާމެދު ދޮގުތައް ހަދައި އުޅެތެވެ. އަދި އޭގެތެރެއިން ގިނަމީހުންނަކަށް ނުވިސްނެއެވެ. (ނޯޓު: بحيرة އާއި، ساءِبة އާއި، وصيلة އާއި، حامى އާއި، މި ތަކެއްޗަކީ ޖާހިލީ ޒަމާނުގައި، عربى ން އަޅުކަންކޮށްއުޅުނު ބުދުތަކަށްޓަކައި، نعم ސޫފީގެ ތެރެއިން، މިނަންތަކުން خاص ކޮށްފައިވާ ތަކެއްޗެވެ.) (103)",'މިއީ ޖާހިލިއްޔަ ޒަމާނުގެ ޚުރާފާތްތަކާއި، އެބައިމީހުން ޤަބޫލުކުރާ ކަންކަމެވެ. އެބައިމީހުން ތިބީ މިކަންކަމަކީ އެބައިމީހުން ހިފަހައްޓަން ޖެހޭ، ދީނުގެ ބައެއްކަމުގައި ހަދައިގެންނެވެ. ފަހެ، އެބައިމީހުންގެ ޖަމަލެއް ފަސް ދަރި ވިހައި، ފަސްވަނަ ދަރިއަކީ ފިރިހެން އެއްޗަކަށް ވެއްޖެނަމަ އޭގެ ކަންފަތް މެދުން ފަޅާފައި އޭތި ދޫކޮށްލައެވެ. އެ ކަތިލައި އެއަށް ސަވާރުވުމެއް ވެސް ނެތީއެވެ. "ބަޙީރާ" އަކީ އެއީއެވެ. އަދި އެބައިމީހުންގެ ތެރެއިން ބައެއް މީހުން ބުނެ އުޅެއެވެ. އަހަރެންގެ ބައްޔަށް ޝިފާ ލިބިއްޖެއްޔާ އަހަރެންގެ ޖަމަލު ބަޙީރާ ފަދައިން "ސާއިބާ" އަކަށް ވީއެވެ. މާނައަކީ އެ ބޭނުންކޮށް އެއިން އެއްވެސް މަންފާއެއް ހޯދުން ޙަރާމްވީއެވެ. އެބައިމީހުންގެ ބަކަރިއެއް އަންހެން އެއްޗެއް ވިހައިފިއްޔާ އޭތި އެބައިމީހުންނަށެވެ. ފިރިހެން އެއްޗެއް ވިހައިފިއްޔާ އޭތި އެބައިމީހުންގެ ކަލާނގެތަކަށެވެ. އަދި އަންހެން އެއްޗަކާ ފިރިހެން އެއްޗަކާ އެކީ ވިހައިފިއްޔާ އަންހެން އެތި ވަނީ ފިރިހެން އެއްޗާ ގުޅިފައޭ ބުނެ ފިރިހެން އެތި ކަތިނުލައެވެ. މިއީ "ވަޞީލާ" އެވެ. އެބައިމީހުންގެ ފިރިހެން ޖަނަވާރެއްގެ ފަރާތުން ދިހަ ދަރިން ވިހައިފިއްޔާ، އެބައިމީހުން ބުނަނީ އޭގެ ބުރަކަށި ޙިމާޔަތް ވީއެވެ. އެއީ "ޙާމް" އެވެ. އެއަށް ސަވާރުވުމެއް އޭގެ ބުރަކަށި މަތީގައި ތަކެތި އުފުލުމެއް ނެތެވެ. އެއްވެސް ތާކުން އޭތި ހުއިހެފުން އަދި ފެން ބުއިން މަނާ ނުކުރެވޭނެއެވެ. މިއީ މުޅިންވެސް މާތް ﷲ އޭގެ އެއްވެސް ދަލީލެއް ބާވާލައްވާފައި ނުވާ ޚުރާފާތްތަކެވެ. މާނައީ މިކަންތައްތަކަކީ މާތް ﷲ އެކަލާނގެ އަޅުންނަށް ކުރަން އަންގަވައި ޝަރުޢުކުރެއްވި ކަންކަމެއް ނޫނެވެ. އެހެންކަމުން ދެން ވަޙީކުރައްވަނީ ﴿وَلَـٰكِنَّ ٱلَّذِينَ كَفَرُوا۟ يَفْتَرُونَ عَلَى ٱللَّهِ ٱلْكَذِبَ ۖ وَأَكْثَرُهُمْ لَا يَعْقِلُونَ ﴾ އެކަމަކު މުޝްރިކުން މާތް ﷲ އާ މެދު ދޮގުހަދައި ނަޢަމް ސޫފީގެ ތެރެއިން އެކަލާނގެ ޙަރާމް ނުކުރައްވާ ތަކެތި ޙަރާމްކުރުން އެކަލާނގެއަށް ނިސްބަތް ކުރެއެވެ. އޭގެ ތެރެއިން ގިނަ މީހުންނަކީ ބުއްދި ހަމަނުޖެހޭ މޮޔައިންނެވެ. އެބައިމީހުންގެ ބުއްދިއެއް ވެސް، ވިސްނުމެއް ވެސް ނެތެވެ. އެބައިމީހުންނަށް ޙަލާލާއި ޙަރާމް ވަކިކުރަން ނޭނގެއެވެ. އަދި އެބައިމީހުންގެ ބޮޑުންނާއި ވެރިންނަށް އެމީހުން ތަބަޢަވަނީ އެއްވެސް ވިސްނުމެއް، ބެލުމެއް ނެތިއެވެ. އެކަމަށް އިޝާރާތްކުރައްވައި މާތް ﷲ ދެން ވަޙީކުރައްވަނީ'],["އަދި اللَّه ބާވާލައްވާފައިވާ ފޮތަށާއި، رسول އާ އަންގަވާގޮތަށް تبع ވާން ތިޔަބައިމީހުން އަންނާށޭ އެއުރެން ބުނެފިނަމަ، އެއުރެން ބުނެތެވެ. ތިމަންމެންގެ ކާބަފައިން އުޅުނީތީ ތިމަންމެންނަށް ފެނުނުގޮތް ތިމަންމެންނަށް ފުދެއެވެ. ފަހެ، އެއުރެންގެ ކާބަފައިންނީ، އެއްވެސް އެއްޗެއް ނުދަންނަ، އަދި ތެދުމަގު ލިބިގެންނުވާ ބަޔަކުކަމުގައި ވީނަމަވެސް ހެއްޔެވެ؟ (104)",'އެ މަގުފުރެދިފައިވާ މުޝްރިކުންނަށް، ތިޔަބައިމީހުން ޙަލާލާއި ޙަރާމް ދެނެގަތުމަށް މާތް ﷲ ބާވައިލެއްވި ބަޔާންކުރަނިވި ފޮތާއި، އެކަލާނގެ ފޮނުއްވި ރަސޫލާ ﷺ ގެ އަރިއަހަށް އަންނާށޭ ބުނެވިއްޖެ ނަމަ އެބައިމީހުން ބުނާނެއެވެ. އަހަރުމެންގެ ކާބަފައިން އެގޮތެއްގެ މަތީގައި ތިއްބައި އަހަރުމެންނަށް ފެނުނު ގޮތް އަހަރުމެންނަށް ފުދެއެވެ. އަހަރުމެން ވެސް އެބައިމީހުން ދިޔަމަގުން ދާނީއެވެ. އެބައިމީހުންނަށް ރައްދުދެއްވަމުން މާތް ﷲ ވަޙީކުރައްވަނީ އެބައިމީހުންގެ ކާބަފައިންނަކީ އެއްޗެއް ނުދަންނަ ތެދުމަގު ނުފެންނަ ބަޔަކަށް ވިޔަސް ހެއްޔެވެ؟ މާނައީ އެހެން ބުނެ އެބައިމީހުންގެ ކާބަފައިންނަށް ދީނުގެ އެއްވެސް ކަމެއް ނުވިސްނޭ، ޙައްޤު މަގަށް ހިދާޔަތުވެސް ނުލިބޭ ޙާލުގައި އެބައިމީހުންގެ ކާބަފައިން ހިނގި މަގުން އެބައިމީހުން ހިނގަނީ އެއްވެސް ބެލުމެއް ފިކުރެއް ނެތި ހެއްޔެވެ. މިއާޔަތުގެ މަޤްޞަދަކީ އެބައިމީހުން އެއްވެސް ބެލުމެއް ނެތި ލޯމަރާލައިގެން ތިބެ ކާބަފައިންނަށް ތަބަޢަވާތީ އެކަމަށް މާތް ﷲ ރުހިވޮޑިނުގަންނަވާކަން ހާމަކުރެއްވުމެވެ. ޝަރުޢީ އަދި ދީނީ ޙުއްޖަތެއް ނެތް ޖާހިލަކަށް ތަބަޢަވުން ހުއްދަ ނުވާއިރު، އެބައިމީހުން ކާބަފައިންނަށް އެއްވެސް ބެލުމެއް ނެތި ތަބަޢަވަނީ ކީއްވެހެއްޔެވެ؟ عَنْ ثَوْبَانَ، قَالَ قَالَ رَسُولُ اللَّهِ صلى الله عليه وسلم ‏"‏ إِنَّمَا أَخَافُ عَلَى أُمَّتِي الأَئِمَّةَ الْمُضِلِّينَ‏"‏.‏ (جامع الترمذي، كتاب الفتن عن رسول الله صلى الله عليه وسلم، باب مَا جَاءَ فِي الأَئِمَّةِ الْمُضِلِّينَ) (ޘައުބާންގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ރަސޫލުﷲﷺޙަދީޘުކުރެއްވިއެވެ. "ތިމަންކަލޭގެފާނުގެ އުއްމަތާމެދު ތިމަންކަލޭގެފާނު ބިރުވެތި ވަޑައިގަންނަވާކަން ކަށަވަރީ މަގުފުރައްދާ އިމާމުންގެ ފުށުންނެވެ.") (ޖާމިޢުއްތިރްމިޛީ، ޙަދީޘު: 2229) މި މަގުފުރައްދާ އިމާމުން ހުރިހާ ޒަމާނެއްގައި ހުރިހާ ތަނެއްގައި ތިބޭނެއެވެ. ބައެއް މީހުންނަކީ އިވޭ ކޮންމެ އަޑަކަށް ތަބަޢަވާ މީހުންނެވެ. އަހަރުމެންގެ މިޒަމާނުގައި ނުބައިކަމަށް ގޮވާލާ ބައެއް ޢިލްމުވެރިން ވަނީ ޙަރާމްކުރެވިފައިވާ ރިބާ ކަމުގައިވާ "ބޭންކް އިންޓަރެސްޓް" ވެސް ހުއްދަކޮށްފައެވެ. އަދި އެފަދަ ޢިލްމުވެރިންނަށް ބައެއް މީހުން ދަނީ ބެލުމެއް ނެތި ތަބަޢަވަމުންނެވެ. މިއީ ޤުރްއާނުގައި އެކަމަށް ސަމާލުވުމަށް އަންގަވާފައިވާ "ކަނު ތަޤްލީދު" އެވެ. ދެން މާތް ﷲ ވަޙީކުރައްވަނީ'],["އޭ إيمان ވެއްޖެ މީސްތަކުންނޭވެ! ތިޔަބައިމީހުންގެ އަމިއްލަ نفس ތައް ރައްކާތެރިކޮށް، إصلاح ކުރާށެވެ! ތިޔަބައިމީހުންނަށް ތެދުމަގު ލިބިއްޖެނަމަ، މަގުފުރެދުނު މީހުންގެ ކިބައިން، ތިޔަބައިމީހުންނަށް ގެއްލުމެއް ނުލިބޭހުށްޓެވެ. ތިޔަބައިމީހުން އެންމެން އެނބުރިދިއުންއޮތީ، اللَّه ގެ حضرة އަށެވެ. ފަހެ، އޭރުން ތިޔަބައިމީހުން ކޮށްއުޅުނު ކަންތަކުގެ خبر، ތިޔަބައިމީހުންނަށް އެކަލާނގެ އަންގަވާނެތެވެ. (105)",'އޭ އީމާންވެއްޖެ މީސްތަކުންނޭވެ. ތިޔަބައިމީހުންގެ އަމިއްލަ ނަފްސުތައް އިޞްލާޙުކުރުންމަތީ ތިޔަބައިމީހުން ދެމިތިބޭށެވެ. އަދި މާތް ﷲގެ ކޯފާ ޙައްޤުވާ ކަންކަމުން ތިޔަބައިމީހުންގެ އަމިއްލަ ނަފްސުތައް ސަލާމަތްކުރާށެވެ. އަދި ތިޔަބައިމީހުން ތެދުމަގުގައި ތިބިނަމަ، މަގުފުރެދޭ ބައެއްގެ މަގުފުރެދުމުން ތިޔަބައިމީހުންނަށް ހުރި ގެއްލުމެއް ނެތެވެ. ތިޔަބައިމީހުން އެންމެން އެނބުރި ދިއުން ވަނީ މާތް ﷲގެ ޙަޟްރަތަށެވެ. އެކަލާނގެ ތިޔަބައިމީހުންގެ ޢަމަލުތަކަށް ތިޔަބައިމީހުންނަށް ޖަޒާދެއްވާނެއެވެ. މިއީ ތެދުމަގު ލިބުނު މީހުންނަށާއި މަގުފުރެދުނު މީހުންނަށް ވާ ވަޢުދު ބަސްފުޅަކާއި ވަޢީދުގެ ބަސްފުޅެކެވެ. އަދި އިންސާނާ ހެޔޮކަންތަކަށް އަމުރުކޮށް، ނުބައިކަންތައް ނަހީކޮށް، އޭނާގެ މައްޗަށް އޮތް ވާޖިބު އަދާކޮށްފައިވާނަމަ، އެހެން މީހެއްގެ ކުށަކަށް އޭނާއަށް އަދަބު ނުލިބޭނެކަން މިއާޔަތުން އެނގެއެވެ. عَنْ قَيْسٍ قَالَ قَامَ أَبُو بَكْرٍ رَضِيَ اللهُ عَنْهُ فَحَمِدَ اللهَ وَأَثْنَى عَلَيهِ ثُمَّ قَالَ: يَا أَيُّهَا النَّاسُ إِنَّكُمْ تَقْرَءُونَ هَذِهِ الآيَةَ:‏ ‏﴿ يَـٰٓأَيُّهَا ٱلَّذِينَ ءَامَنُوا۟ عَلَيْكُمْ أَنفُسَكُمْ ۖ لَا يَضُرُّكُم مَّن ضَلَّ إِذَا ٱهْتَدَيْتُمْ ﴾ وَإِنَّا سَمِعْنَا رَسُولَ اللَّهِ صلى الله عليه وسلم يَقُولُ ‏"‏ إِنَّ النَّاسَ إِذَا رَأَوُا الْمُنْكَرَ فَلَمْ يُغَيِّرُوهُ أَوْشَكَ أَنْ يَعُمَّهُمُ اللَّهُ بِعِقَابِهِ‏"‏‏. (مسند أحمد، مسند أبي بكر الصديق رضي الله عنه، حديث: 1) (ޤައިސްގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. އަބޫބަކްރު އައްޞިއްދީޤު رضي الله عنه ތެދުވެވަޑައިގެން މާތް ﷲއަށް ޙަމްދުކުރައްވައި، ސަނާ ދެންނެވުމަށްފަހު ވިދާޅުވިއެވެ، ހަމަކަށަވަރުން ތިޔަބައިމީހުން ﴿يَـٰٓأَيُّهَا ٱلَّذِينَ ءَامَنُوا۟ عَلَيْكُمْ أَنفُسَكُمْ ۖ لَا يَضُرُّكُم مَّن ضَلَّ إِذَا ٱهْتَدَيْتُمْ﴾ މިއާޔަތް ކިޔަވަމުއެވެ. އަދި ހަމަކަށަވަރުން ރަސޫލުﷲﷺ ޙަދީޘުކުރައްވަނިކޮށް އަހަރުމެން އަޑުއެހީމެވެ. "ނުބައިކަންތައް ކުރެވެނިކޮށް މީސްތަކުންނަށް ފެނި، އެކަން ނުހުއްޓުވައިފިނަމަ، އެންމެންނަށް ޢާއްމުވާ ޢުޤޫބާތެއް މާތް ﷲ އެބައިމީހުންގެ މައްޗަށް ފޮނުއްވުން ގާތްވެގެން ވެއެވެ.") (މުސްނަދު އަޙްމަދު، ޖ:1، ޞ:177)ފަހެ، މުސްލިމަކު މީސްތަކުންނަށް ހަނދާންކޮށްދީ، ނަސޭހަތްދީ، ހެޔޮކަންތަކަށް އަމުރުކޮށް، ނުބައިކަންތައް ނަހީކޮށް ހެދުމަށް ފަހު، މީސްތަކުން އޭނާއަށް އިޖާބަ ނުދިނަސް އެބައިމީހުންގެ ފާފައިގެ ޒިންމާ އޭނާ އުފުލަން ނުޖެހޭނެއެވެ. ރަސޫލުﷲ ﷺ ގެ މިބަސްފުޅު އެކަމަށް ދަލީލުކުރެއެވެ. عَن أبِي أُمَيَّةَ الشَّعْبَانِيُّ، قَالَ سَأَلْتُ أَبَا ثَعْلَبَةَ الْخُشَنِيَّ فَقُلْتُ يَا أَبَا ثَعْلَبَةَ كَيْفَ تَقُولُ فِي هَذِهِ الآيَةِ ﴿ عَلَيْكُمْ أَنفُسَكُمْ ۖ﴾ قَالَ أَمَا وَاللَّهِ لَقَدْ سَأَلْتَ عَنْهَا خَبِيرًا سَأَلْتُ عَنْهَا رَسُولَ اللَّهِ صلى الله عليه وسلم فَقَالَ ‏"‏ بَلِ ائْتَمِرُوا بِالْمَعْرُوفِ وَتَنَاهَوْا عَنِ الْمُنْكَرِ حَتَّى إِذَا رَأَيْتَ شُحًّا مُطَاعًا وَهَوًى مُتَّبَعًا وَدُنْيَا مُؤْثَرَةً وَإِعْجَابَ كُلِّ ذِي رَأْىٍ بِرَأْيِهِ فَعَلَيْكَ - يَعْنِي بِنَفْسِكَ - وَدَعْ عَنْكَ الْعَوَامَّ" (سنن أبي داود، كتاب الملاحم، باب الأمر والنهي) (އަބޫ އުމައްޔާ އައްޝަޢުބާނީގެ އަރިހުން ރިވާވެގެން ވެއެވެ. އޭނާ ވިދާޅުވިއެވެ. ތިމަން އަބޫ ޘަޢުލަބާ އަލްޚުޝަނީގެ އަރިހުގައި ސުވާލުދެންނެވީމެވެ. ﴿عَلَيْكُمْ أَنفُسَكُمْ ۖ﴾ މިއާޔަތާ ބެހޭގޮތުން ވިދާޅުވަނީ ކީކޭތޯއެވެ؟ އެކަލޭގެފާނު ވިދާޅުވިއެވެ. މާތް ﷲ ގަންދީ ބުނަމެވެ. ތިބާ ތިޔަ ސުވާލުކުރީ އެކަން ދެނަހުރި މީހަކާއެވެ. އެ އާޔަތާ ބެހޭގޮތުން އަހުރެން ރަސޫލުﷲ ﷺ ގެ އަރިހުގައި ސުވާލު ދެންނެވީމެވެ. އެހިނދު އިތުރު އެކަލޭގެފާނު ޙަދީޘުކުރެއްވިއެވެ. ”އަދި ކިއެއްތަ! ތިޔަބައިމީހުން ހެޔޮކަންތަކަށް އަމުރުކުރާށެވެ. އަދި އެއްބަޔަކު އަނެއް ބަޔަކަށް ނުބައި ކަންތައް ނަހީކުރާށެވެ. ފަހެ، މީސްތަކުން ދަހިވެތިކަމަށް ބޯލަނބައި، ހަވާ ނަފްސަށް ތަބަޢަވެ، ދުނިޔެއަށް އިސްކަންދީ، ކޮންމެ މީހަކަށް ތިމާގެ ވިސްނުން އެއީ ރަނގަޅު ވިސްނުންކަމުގައި ޤަބޫލުކުރެވޭ ތަން ތިބާއަށް ފެނިއްޖެނަމަ، ތިބާގެ އަމިއްލަ ނަފްސަށް ތިބާ ސަމާލުކަން ދޭށެވެ. އަދި އާއްމުން (ތިބާ ނޫން އެހެން މީހުން) ދޫކޮށްލާށެވެ." (ސުނަނު އަބީދާވޫދު، ޙަދީޘު 4341)'],["އޭ إيمان ވެއްޖެ މީސްތަކުންނޭވެ! ތިޔަބައިމީހުންކުރެ މީހެއްގެ ގާތަށް، މަރު حاضر ވެއްޖެނަމަ، وصية ކުރާހިނދުގައި، ތިޔަބައިމީހުންގެ މެދުގައި، ތިޔަބައިމީހުންގެ ތެރެއިން عدل ވެރި ދެފިރިހެނުން ހެކިކުރުން ހުށްޓެވެ. ނުވަތަ ތިޔަބައިމީހުން ބިމުގައި، ދަތުރުފަތުރުކޮށް އުޅެނިކޮށް، މަރުގެ مصيبة ތިޔަބައިމީހުންނަށް ޖެހިއްޖެނަމަ، ތިޔަބައިމީހުން ނޫންމީހުންގެ ތެރެއިން، ދެމީހުން ހެކިކުރުން ހުށްޓެވެ. (އެދެމީހުންގެ ހެކިބަހާމެދުގައި) ތިޔަބައިމީހުންނަށް شك ވެއްޖެނަމަ، ނަމާދުގެ ފަހުން، ތިޔަބައިމީހުން އެދެމީހުން ހިފަހައްޓާނީއެވެ. ދެން އެ ދެ ހެކީން، اللَّه ގަންދީ ހުވާކުރާނީއެވެ. އެ މީހަކީ (އެބަހީ: އެމީހަކަށްޓަކައި ހުވާކުރެވޭ މީހަކީ) ގާތްތިމާގެ މީހަކު ކަމުގައިވިޔަސް، އެހުވަޔަށް އެއްވެސް އަގެއް އަތުލާފައި ނުވާކަމަށާއި، اللَّه ގެ ހެކިބަސް، ތިމަންމެން ވަންހަނާ ނުކުރާކަމަށެވެ. އެކަން ކޮށްފިނަމަ، އޭރުން ހަމަކަށަވަރުން، ތިމަންމެންވާހުށީ ފާފަވެރިންގެ ތެރެއިންނެވެ. (106)","މިއާޔަތް ބާވައިލެއްވީ ދަތުރުމަތީގައި ކުރެވޭ ވަޞިއްޔަތާއި ބެހޭ ގޮތުންނެވެ. އޭ މާތް ﷲއާއި އެކަލާނގެ ރަސޫލާ ﷺ އަށް އީމާންވެގެން ތިބި މީހުންނޭވެ! ތިޔަބައިމީހުންގެ ތެރެއިން މީހަކު މަރުވާން ކައިރިވެ، އެކަމުގެ ޢަލާމާތްތައް ފެނިއްޖެނަމަ، މުސްލިމުންގެ ތެރެއިން ޢަދުލުވެރި ބަޔަކު ހެކި ކުރާށެވެ. މިގޮތުން މުސްލިމުންގެ ތެރެއިން ޢަދުލުވެރި ދެމީހުން ހެކިކުރާށެވެ. އަދި ތިޔަބައިމީހުން ދަތުރުފަތުރުކޮށް އުޅެނިކޮށް މަރަށް ޙާޟިރުވެ، މުސްލިމުންގެ ތެރެއިން ބަޔަކު ތިޔަބައިމީހުންނާއެކު ނެތްނަމަ، މުސްލިމްނޫން މީހުންގެ ތެރެއިން ދެމީހަކު ހެކިކުރާށެވެ. ޢަޞުރު ނަމާދަށް ފަހު ހުވައި ކުރުވުމަށް އެދެމީހުން ހިފަހައްޓާށެވެ. އެއީ މީސްތަކުން އެއްވާ ވަގުތު ކަމުގައި ވާތީއެވެ. އަދި އެދެމީހުން ހުވައިކުރާނީ ދުނިޔޭގެ މުދާވެރިކަމުން އެއްވެސް އެއްޗެއް ތިމަންމެން އަމިއްލައަށް ބޭނުން ނޫންކަމަށާއި، އަދި ދުނިޔޭގެ އަގެއްނެތް ތަކެތީގެ ބޭނުމުގައި ތިމަންމެން ދޮގުހުވައި ނުކުރާނެ ކަމަށެވެ. މާތް ﷲ ގެ ވަޙީ ބަސްފުޅު ﴿إِنِ ٱرْتَبْتُمْ ﴾ އަކީ ހުވަޔާއި، ހުވައިކުރެވުނު ކަމާއި ދެމެދަށް އައިސްފައިވާ އިއުތިރާޒީ ޖުމްލައެކެވެ. މާނައީ ތިޔަބައިމީހުންނަށް އެ ދެމީހުން ޚިޔާނާތްތެރިވެ ތަރިކަ މުދަލުން އެއްޗެއް ނަގައިފާނެ ކަމަށް ޝައްކުވާ ނަމަ ހުވައިކުރުވާށެވެ. ﴿وَلَوْ كَانَ ذَا قُرْبَىٰ ﴾ މާނައީ އެމީހަކަށް ޓަކައި ހުވައިކުރެވޭ މީހާއީ ގާތްތިމާގެ މީހަކު ކަމުގައި ވިޔަސް ހުވައި ކުރުވާށެވެ. މާތް ﷲ އޭގައި ހިފަހައްޓައި، ރައްކާތެރިކޮށް މާތްކޮށް ހިތަން އަންގަވާފައިވާ ހެކިބަސް އަހަރުމެން ވަންހަނާ ނުކުރާނަމެވެ. އެކަންކޮށްފިއްޔާ އަހަރުމެން ވާނީ މާތް ﷲގެ ޢުޤޫބާތް ޙައްޤުވެގެންވާ އަނިޔާވެރިންގެ ތެރެއިންނެވެ."],["ދެން އެ ދެމީހުން ފާފަވެރި ވެއްޖެކަމަށް ފެނިއްޖެނަމަ، އެދެމީހުންގެ مقام ގައި، އެހެން ދެމީހުން قائم ވާނީއެވެ. (އެއީ) އެބަޔަކަށް وصية حق ވެގެންވީ މީހުންގެ ތެރެއިން، މަރުވި މީހާއާ އެންމެގާތް ދެމީހެކެވެ. ދެން އެ ދެމީހުން، اللَّه ގަންދީ ހުވާކުރާނީއެވެ. ހަމަކަށަވަރުން، ތިމަންމެންގެ ހެކިބަސް އެދެމީހުންގެ ހެކިބަހަށްވުރެ ތެދުކަން ބޮޑުކަމަށާއި، ތިމަންމެން ހައްދުފަހަނަޅައި ނުދާކަމަށެވެ. އެހެން އެކަންކޮށްފިނަމަ، ހަމަކަށަވަރުން، ތިމަންމެން ވާހުށީ، އަނިޔާވެރިންގެ ތެރެއިންނެވެ. (107)","އެ ދެމީހުން ހުވައިކުރި ފަހުން، އެދެމީހުން ވަނީ ޚިޔާނާތްތެރިވުމާއި، ދޮގު ހެކިދިނުމުގެ ފާފަ ކޮށްފައިކަން ތިޔަބައިމީހުންނަށް އެނގިއްޖެ ނަމަ، ޚިޔާނާތްތެރިވީ ދެ ހެކިވެރިންގެ މަޤާމުގައި އެހެން ދެ މީހަކު ޤާއިމުވާނީއެވެ. މަރުވިމީހާގެ ގާތްތިމާގެ މީހުންގެ ތެރެއިން ދެމީހެކެވެ. އަދި ތިމަންމެންގެ ހެކިބަސް ތެދުވެރިވެފައި، އަޑުއެހުން މާ ރަނގަޅުކަމަށާއި، ތިމަންމެންގެ ހުވައި އެދެމީހުންގެ ހުވަޔަށް ވުރެ ޤަބޫލުކުރުން މާ ޙައްޤުކަން ބޮޑުކަމަށާއި، ތިމަންމެން ދޮގުހަދައިފިނަމަ ތިމަންމެން ވާނީ އަނިޔާވެރިންގެ ތެރެއިންކަމަށް އެދެމީހުން ﷲ ގަންދީ ހުވައިކުރާނީއެވެ. ކުރުގޮތަކަށް މި ދެ އާޔަތުގެ މާނައަކީ: މީހަކު މަރަށް ޙާޟިރުވެއްޖެ ނަމަ، އޭނާ ޖެހެނީ އޭނާގެ ދީނާއި، ނަސަބުގެ މީހުންގެ ތެރެއިން ޢަދުލުވެރި ދެމީހަކު ހެކިކުރާށެވެ. އަދި އޭނާ ދަތުރެއްގެ މަތީގައި ވުމުގެ ސަބަބުން އެފަދަ ދެމީހަކު ނުލިބިއްޖެ ނަމަ، ޣައިރުމުސްލިމުންގެ ތެރެއިން ދެމީހެކެވެ. ދެން އެއަށްފަހު، އެދެމީހުންގެ ތެދުވެރިކަމާ މެދު ޝައްކު އުފެދިއްޖެ ނަމަ، ތިމަންމެންނީ ތެދުވެރިންކަމަށް އެ ދެމީހުން ހުވައިކުރާނީއެވެ. ދެން، އެ ދެ މީހުން ދޮގުހެދިކަން އެނގިއްޖެ ނަމަ، އެ ދެމީހުން ޚިޔާނާތްތެރި ވީ ކަމަށް، މަރުވި މީހާގެ ގާތްތިމާގެ މީހުންގެ ތެރެއިން ދެ މީހަކު ހުވައިކުރާނީއެވެ. ފަހެ، ގާތްތިމާގެ މީހުންގެ ހެކިބަސް އަޑުއަހައި ޤަބޫލުކުރުން ޙައްޤުކަން ބޮޑުވެގެން ވެއެވެ. ޒައްޖާޖު ވިދާޅުވިއެވެ. މިއާޔަތަކީ ޤުރްއާނުގައިވާ އެންމެ އުނދަގޫ އާޔަތެވެ. އަލްފަޚްރުއްރާޒީ އައްތަފްސީރުލްކަބީރުގައި ވިދާޅުވެފައި ވެއެވެ. އިޢުރާބުކުރުމާއި ޙުކުމުގެ ގޮތުން ބަލާއިރުވެސް މިއާޔަތް އިންތިހާއަށް އުނދަގުލެވެ. އެކަލާނގެ ކަލާމްފުޅުގެ ޙަޤީޤަތް މޮޅަށް ދެނެވޮޑިގަންނަވާ ރަސްކަލާނގެ ހުސްޠާހިރުވަންތަކަމާއެވެ!"],["އެއުރެން ހެކިބަސް އަދާކުރާން އޮތްގޮތުގައި، އަދާކުރުމަށް ގާތްކަންބޮޑީ އެގޮތެވެ. ނުވަތަ އެއުރެންގެ ހުވަޔަށްފަހު، ހުވާ ރައްދުވެގެން އަތުވެދާނެކަމަށް، އެއުރެން ބިރުވެތިވުން ގާތްކަންބޮޑީވެސް އެގޮތެވެ. ފަހެ، ތިޔަބައިމީހުން اللَّه އަށް تقوى ވެރިވެ، އަޑުއަހާށެވެ! فاسق ވީ މީހުންނަށް، اللَّه ތެދުމަގެއް ނުދައްކަވާނެތެވެ. (108)","މިޙުކުމުގެ ސަބަބުން، އާޚިރަތުގެ ޢަޛާބަށް ބިރުވެތިވެ، ނުވަތަ އެ ދެމީހުންގެ ހުވައި ބާޠިލުކޮށް ރައްދުކުރުމުން ބޭޒާރު ވެދާނެތީ ބިރުން ހެކިވެރިން އެއްވެސް ބަދަލެއް ނުގެނެސް ރަނގަޅު ގޮތުގައި ހެކިބަސް އަދާކުރުން ގާތްކަން ބޮޑެވެ. އޭ މީސްތަކުންނޭވެ! ތިޔަބައިމީހުން މާތް ﷲއަށް ބިރުވެތިވެ، އެކަލާނގެ އަމުރުފުޅުތަކަށް ކިޔަމަންވާށެވެ. މާތް ﷲ، އެކަލާނގެ ކިޔަމަންތެރިކަމުން ބޭރުވެފައިވާ ފާސިޤުންނަށް ތެދުމަގު ނުދައްކަވައެވެ. އާޔަތް ބާވައިލެއްވި ސަބަބު މިތާނގައި ބަޔާންކުރުމުން މާނަ އިތުރަށް ސާފުވެގެން ދާނެއެވެ. عَنِ ابْنِ عَبَّاسٍ ـ رضى الله عنهما ـ قَالَ خَرَجَ رَجُلٌ مِنْ بَنِي سَهْمٍ مَعَ تَمِيمٍ الدَّارِيِّ وَعَدِيِّ بْنِ بَدَّاءٍ فَمَاتَ السَّهْمِيُّ بِأَرْضٍ لَيْسَ بِهَا مُسْلِمٌ، فَلَمَّا قَدِمَا بِتَرِكَتِهِ فَقَدُوا جَامًا مِنْ فِضَّةٍ مُخَوَّصًا مِنْ ذَهَبٍ، فَأَحْلَفَهُمَا رَسُولُ اللَّهِ صلى الله عليه وسلم، ثُمَّ وُجِدَ الْجَامُ بِمَكَّةَ فَقَالُوا ابْتَعْنَاهُ مِنْ تَمِيمٍ وَعَدِيٍّ‏.‏ فَقَامَ رَجُلاَنِ مِنْ أَوْلِيَائِهِ، فَحَلَفَا لَشَهَادَتُنَا أَحَقُّ مِنْ شَهَادَتِهِمَا، وَإِنَّ الْجَامَ لِصَاحِبِهِمْ‏.‏ قَالَ وَفِيهِمْ نَزَلَتْ هَذِهِ الآيَةُ ﴿يَـٰٓأَيُّهَا ٱلَّذِينَ ءَامَنُوا۟ شَهَـٰدَةُ بَيْنِكُمْ إِذَا حَضَرَ أَحَدَكُمُ ٱلْمَوْتُ﴾ (صحيح البخاري، كتاب الوصايا، باب قول الله تعالى (يا أيها الذين آمنوا شهادة بينكم .........) (ޢަބްދުﷲ ބްނު ޢައްބާސް رضي الله عنه ގެ އަރިއަހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ބަނޫ ސަހްމުގެ ޒުވާނަކު ތަމީމުއްދާރީއާއި ޢަދިއްޔު ބްނު ބައްދާއުއާއެކު (އޭރު އެދެބޭކަލުންނަކީ ނަޞްރާނީންނެވެ.) ދަތުރެއްގައި ނުކުތެވެ. ދެން، މުސްލިމަކު ނެތް ތަނެއްގައި ސަހްމު ވަންހައިގެ މީހާ މަރުވިއެވެ. ދެން އެ ދެ ބޭކަލުން އޭނާގެ ތަރިކަ މުދާ ގެންނެވިއިރު އެބައިމީހުންނަށް (އޭނާގެ ވާރުތަވެރިންނަށް) ރަނުން ކުރެހުން އަޅާފައި ހުރި ރިހި ކަންވާރެއް ނުފެނުނެވެ. ދެން، ރަސޫލުﷲ ﷺ އެ ދެބޭކަލުން ލައްވައި ހުވައި ކުރެއްވިއެވެ. (ދެ ބޭކަލުން ހުވާ ކުރެއްވީ އެ ކަންވާރު ނުނަންގަވާ ކަމުގައެވެ.) ފަހުން، މައްކާއިން އެއްކަލަ ރިހި ކަންވާރު ފެނިގެން ސުވާލުކުރުމުން އެ މީހުން ބުނީ އޭތި ގަތީ ތަމީމު އާއި ޢަދިއްޔުގެ އަތްޕުޅުން ކަމުގައެވެ. ދެން އޭނާގެ ވާރުތަވެރިންގެ ތެރެއިން ދެ މީހަކު ތެދުވެ އެ ދެބޭކަލުންގެ ހެކިބަހަށްވުރެ ތިމަންމެންގެ ހެކިބަހުގެ ތެދުކަން ބޮޑު ކަމަށާއި، އެ ކަންވާރަކީ އެމީހުންގެ އެކުވެރިޔާގެ އެއްޗެއް ކަމަށް ހުވާކުރިއެވެ. އެކަލޭގެފާނު (ޢައްބާސް) ވިދާޅުވިއެވެ. ﴿يَـٰٓأَيُّهَا ٱلَّذِينَ ءَامَنُوا۟ شَهَـٰدَةُ بَيْنِكُمْ إِذَا حَضَرَ أَحَدَكُمُ ٱلْمَوْتُ﴾ މިއާޔަތް ބާވައިލެއްވީ އެބައިމީހުންނާ ބެހޭގޮތުންނެވެ. (ޞަޙީޙުލް ބުޚާރީ، ޙަދީޘު: 2780) ދެން މިވަނީ ޙިސާބު ބައްލަވައި ޖަޒާ ދެއްވުމަށް މާތް ﷲ އިހާއި ފަހުގެ ހުރިހާ ޚަލްޤުތަކުން އެއްކުރައްވާ މަޙްޝަރުގެ ބޮޑު ދުވަސް ހަނދުމަކޮށްދެއްވާފައެވެ."],["اللَّه، رسول ން އެއްކުރައްވާ ދުވަސް ހަނދުމަކުރާށެވެ! ފަހެ، އެކަލާނގެ އެބޭކަލުންނަށް وحى ކުރައްވާނެތެވެ. (މީސްތަކުންގެ ފަރާތުން) ތިޔަބޭކަލުންނަށް ލިބުނީ ކޮން އިޖާބައެއް ހެއްޔެވެ؟ އެބޭކަލުން ދަންނަވާނެތެވެ. އަޅަމެންނަށް އެކަމުގެ އެނގުމެއް ނުވެއެވެ. ހަމަކަށަވަރުން، އިބަރަސްކަލާނގެއީ، غيب ތައް މޮޅަށް ދެނެވޮޑިގެންވާ ރަސްކަލާނގެއެވެ. (109)","އޭ މީސްތަކުންނޭވެ! އެދުވަހެއްގައި މާތް ﷲ ޙިސާބު ބެއްލެވުމަށާއި، ޖަޒާ ދެއްވުމަށް ހުރިހާ ރަސޫލުބޭކަލުންނާއި ޚަލްޤުތަކުން އެއްކުރައްވާނޭ އުނދަގޫ، ބިރުވެރި ދުވަސް ހަނދުމަކުރާށެވެ. ﴿ذَ‌ٰلِكَ يَوْمٌ مَّجْمُوعٌ لَّهُ ٱلنَّاسُ وَذَ‌ٰلِكَ يَوْمٌ مَّشْهُودٌ﴾ (އެއީ އެދުވަހަކަށް ޓަކައި މީސްތަކުން އެއްކުރައްވާނޭ ދުވަހެކެވެ. އަދި އެއީ އެންމެން ދެކޭނޭ ދުވަހެކެވެ.) އެހިނދު ރަސޫލުބޭކަލުންނާ ސުވާލުކުރައްވާނެއެވެ. މާތް ﷲއަށް އީމާންވެ އެކަލާނގެ އެއްކައުވަންތަކުރުމަށް ތިޔަބޭކަލުންގެ އުއްމަތްތަކަށް ތިޔަބޭކަލުން ގޮވައިލެއްވި ހިނދު އެބައިމީހުން ދިނީ ކޮންޖަވާބެއްތޯއެވެ؟ އެބައިމީހުން ތިޔަބޭކަލުންނަށް އިޖާބަދިނީ ހެއްޔެވެ؟ ނުވަތަ އިންކާރުކޮށް ދޮގުކުރީ ހެއްޔެވެ؟ އެބޭކަލުން ދަންނަވާނެއެވެ. އިބަރަސްކަލާނގެ ދެނެވޮޑިގެންވާ މިންވަރަށްވުރެ އިތުރަށް އަޅަމެންނަށް އެނގިގެން ނުވެއެވެ. އަޅަމެންގެ ވެރިރަސްކަލާކޮ! އެބައިމީހުން ދިން ޖަވާބު އިބަރަސްކަލާނގެ މޮޅަށް ދެނެވޮޑިގެން ވެއެވެ. ޚަލްޤުތަކުންގެ އެއްވެސް ކަމެއް އިބަރަސްކަލާނގެ ޙަޟްރަތަށް ވަންހަނާ ވެގެން ނުވެއެވެ. ފާޅުވެގެންވާ ކަންކަމާ ސިއްރުވެގެންވާ ކަންކަން އިބަރަސްކަލާނގެ ދެނެވޮޑިގެންވެއެވެ. އެބޭކަލުން މިވާހަކަ މިގޮތަށް ދެންނެވީ އެބޭކަލުންގެ ޤައުމުތަކުގެ ޝަކުވާކުރެއްވުމަށެވެ. އަދި އެބޭކަލުން މާތް ﷲ އެކަން ދެނެވޮޑިގެންވާ ކަމަށް ދެންނެވީ އަދަބުވެރިވެވަޑައިގަތުމުގެ ގޮތުންނެވެ. އެބޭކަލުން ދަންނަވާކަހަލައެވެ. އަޅަމެންނަށް ކުރިމަތިވި ދަތިތަކާއި މުޞީބާތްތައް މޮޅަށް ދެނެވޮޑިގަންނަވާނީ އިބަރަސްކަލާނގެއެވެ. ރަސޫލުބޭކަލުންގެ ޤަދަރު އުފުލިގެންވުމާ އެކުވެސް، އެބޭކަލުންނަށް ދިމާވި ކަންކަމާ، އެބޭކަލުންގެ އުއްމަތްތަކުން އެބޭކަލުންނަށް އިޖާބަ ދިންގޮތާ މެދު އެބޭކަލުންނާ ސުވާލުކުރެވެންޏާ، ޢާއްމު ފަރުދުންނާ އެހެނިހެން ޚަލްޤުތަކުންގެ ޙާލަކީ ކޮބައިހެއްޔެވެ؟ އެބައިމީހުންނާ ސުވާލުނުކޮށް، ޙިސާބުނުބައްލަވައި ދޫކޮށްލެވޭނެ ހެއްޔެވެ؟ ނުވަތަ އެބައިމީހުން ކުރިމަތިލާނީ 'ހުވަފެންތައްވެސް ވަޔަށް ބުރައިގެންދާ' ފަދަ ދުވަހަކާ ހެއްޔެވެ؟"],["اللَّه، وحى ކުރެއްވިހިނދު، ހަނދުމަކުރާށެވެ! އޭ مريم ގެފާނުގެ ދަރިކަލުން عيسى ގެފާނޭވެ! ކަލޭގެފާނަށާއި، ކަލޭގެފާނުންގެ މައިކަނބަލުންނަށް ތިމަންރަސްކަލާނގެ ދެއްވި نعمة ހަނދުމަކުރައްވާށެވެ! (އެއީ) جبريل ގެފާނު ފޮނުއްވައި ކަލޭގެފާނަށް، ތިމަންރަސްކަލާނގެ ބާރުދެއްވިހިނދެވެ. ޅަފަތުގެ ދާނުގައްޔާއި، ދެވަންފުރާގައި، ކަލޭގެފާނު މީސްތަކުންނާ ވާހަކަ ދައްކަވަމުއެވެ. އަދި ފޮތާއި، حكمة އާއި، توراة އާއި، إنجيل، ކަލޭގެފާނަށް އުނގަންނައިދެއްވި ހިނދެވެ. އަދި ތިމަންރަސްކަލާނގެ إذن ފުޅާއެކު، ކަލޭގެފާނު މަށީން ދޫންޏެއްގެ ސިފަހައްދަވައި، އެއަށް ފުމެލެއްވުމުން، ތިމަންރަސްކަލާނގެ إذن ފުޅާއެކު، ދޫންޏަކަށްވެގެން ދިޔަހިނދެވެ. ލޯފަންވެފައިވާ މީހުންނާއި، برص ބަލިޖެހިފައިވާ މީހުންނަށް ކަލޭގެފާނު، ތިމަންރަސްކަލާނގެ إذن ފުޅާއެކު ފަސޭހަކޮށްދެއްވި ހިނދެވެ. އަދި ތިމަންރަސްކަލާނގެ إذن ފުޅާއެކު، ކަލޭގެފާނު، މަރުވެފައިތިބި މީހުން ދިރުއްވައި، ނެރުއްވިހިނދެވެ. ކަނޑައެޅި بيان ވެގެންހުރި ހެކިތަކާއިގެން، ކަލޭގެފާނު إسرائيل ގެދަރިންގެ ގާތަށް ވަޑައިގަތްހިނދު، އެއުރެންގެ އުނދަގޫތައް، ކަލޭގެފާނުގެ ކިބައިން ދުރުކުރެއްވިހިނދެވެ. ފަހެ، އެއުރެންގެ ތެރެއިން كافر ވި މީހުން ބުނޫއެވެ. މިކަންތައްތަކަކީ، ފާޅުވެ بيان ވެގެން ހުރި ޖާދޫކަމުގައި ނޫނީ ނުވެއެވެ. (110)",'މި އާޔަތަކީ ޢީސާ عليه السلام ގެ މައްސަލައިގައި ޙައްދުފަހަނައަޅައި ގޮސްފައިވާ އަހުލުކިތާބީންނަށް ދެއްވާ ރައްދުގެ ފެށުމެވެ. އެއްބަޔަކު ވަނީ އެކަލޭގެފާނު ދޮގުކޮށް، ސިހުރުވެރިއެކޭ ބުނެ، އެކަލޭގެފާނުގެ މައިކަމަނާއަކީ ޒިނޭކުރާ އަންހެނަކަށް ހަދާފައެވެ. އެއީ ލަޢުނަތްލެއްވިގެންވާ ޔަހޫދީންނެވެ. އަނެއްބަޔަކު ވަނީ އެކަލޭގެފާނު މާތްކުރުމުގައި ޙައްދުފަހަނަޅައި ގޮސް އެކަލޭގެފާނަކީ އިލާހަކަށް ހަދާފައެވެ. އެއީ މަގުފުރެދިފައިވާ ނަޞާރާއިންނެވެ. މާނައީ އޭ މުއުމިނުންނޭވެ! ޤިޔާމަތް ދުވަހު ޢީސާ عليه السلام އަށް މިފަދައިން މާތް ﷲ ވަޙީކުރައްވާ ހިނދު ހަނދުމަކުރާށެވެ. ޠާހިރުވެގެންވާ ރޫޙުލްޤުދުސް (އެއީ މާތް ﷲގެ ވަޙީއާއިގެން ރަސޫލުބޭކަލުންގެ އަރިއަހަށް ވަޑައިގަންނަވާ މަލާއިކަތާ ޖިބްރީލު عليه السلام އެވެ.) ފޮނުއްވައި ކަލޭގެފާނަށާއި، ކަލޭގެފާނުގެ މައިކަމަނާއަށް އެހީތެރިވެވޮޑިގެން، ތިމަންރަސްކަލާނގެ ކަލޭގެފާނުގެ މައްޗަށް ފަޟުލުވަންތަވެވޮޑިގަތް ހިނދު ހަނދުމަފުޅުވޭތޯއެވެ؟ ކަލޭގެފާނު ތުއްޕުޅު ޙާލުގައި ދާންކޮޅުގައި އޮންނަވައިގެން މީސްތަކުންނާ ވާހަކަފުޅުދެއްކެވީމުއެވެ. މިއީ މީސްތަކުން ޙައިރާންކޮށްލި މުޢުޖިޒާތެކެވެ. އަދި ކަލޭގެފާނު މުސްކުޅިފުޅު ޙާލުގައި ދުނިޔެއަށް ވަޑައިގެން މީސްތަކުންނާއި ވާހަކަ ދެއްކެވީމުއެވެ. މިއީ އެކަލޭގެފާނު ފަހުޒަމާނުގައި ދުނިޔެއަށް ވަޑައިގަންނަވާނޭ ކަމުގެ އިޝާރާތެކެވެ. ތުއްޕުޅު އިރާއި، މުސްކުޅިފުޅު އިރުގެ ވާހަކަ ގެންނެވިއިރު، އެއްވެސް ތަފާތެއް ނުކުރައްވައި، އެކަލޭގެފާނު ތުއްޕުޅު އިރު ދެއްކެވި ވާހަކައާއި މުސްކުޅިފުޅު ވުމަށް ފަހު ދެއްކެވި ވާހަކަފުޅު ގެ ވާހަކަ ގެންނަވާފައިވަނީ ދެ ފަހަރުވެސް އެކަލޭގެފާނު ވާހަކަފުޅު ދެއްކެވީ ބުއްދި ފުރިހަމަވެފައިވާކަން ދަލީލުކޮށްދޭ ޙިކުމަތާއި، ބަލާޣާތްތެރިކަމާއެކުގައި ކަމަށް ވާތީއެވެ. އަދި ތިމަންރަސްކަލާނގެ އެއްވެސް އެދުރަކާ ނުލައި، އެކި އެކި ޢިލްމުތަކާއެކު އެއިން ކަފިވެގެންދާ ފައިދާކުރަނިވި ޢިލްމު ދެއްވައި، ލިޔަން ދަސްކޮށްދެއްވައި، ކަލޭގެފާނަށް އޭގެ މާނައާއި ސިއްރުތައް އެނގޭނޭހެން ކަލޭގެފާނުގެ ހިތްޕުޅުގައި ތައުރާތު ރައްކާތެރިކޮށްދެއްވި ހިނދު ހަނދުމަކުރައްވާށެވެ. މިއީ އިލާހީ ޢިލްމެވެ. ޙަދީޘުގައި އައިސްފައި ވެއެވެ. " مَنْ أَخْلَصَ لِلَّهِ أَرْبَعِينَ صَبَاحًا ظَهَرَتْ يَنَابِيعُ الْحِكْمَةِ مِنْ قَلْبِهِ عَلَى لِسَانِه ". (މާތް ﷲއަށް ސާޅީސް ފަތިހު އިޚްލާޞްތެރި ވި މީހާ ގެ ހިތުން ދުލަށް ޙިކްމަތުގެ އާރުތައް ފާޅުވާނެއެވެ.) (ރިވާކުރެއްވީ އަބޫ ނުޢައިމް / އަލްޙިލްޔާ 5/189 ގައި) ދެން މާތް ﷲ ބަޔާންކުރައްވަނީ ޢީސާ عليه السلام އަށް ވާގިވެރިވެވޮޑިގަތުމުގެ ގޮތުން އެކަލޭގެފާނަށް ދެއްވި ބައެއް މުޢުޖިޒާތްތަކެވެ. ތިމަންރަސްކަލާނގެ އިރާދަފުޅާއެކު ކަލޭގެފާނު މަށިން ދޫނީގެ ސިފައަށް އެއްޗެއް ހައްދަވައި އެއަށް ފުމެލެއްވުމުން ތިމަންރަސްކަލާނގެ އިރާދަފުޅުން އޭތި ދޫންޏަކަށް ބަދަލުވުން ހަނދުމަކުރައްވާށެވެ. ބަނީ އިސްރާއީލުގެ ބައެއް މީހުން އެކަލޭގެފާނަށް ނުކުރެވޭނެ ކަމެއް އެކަލޭގެފާނަށް ހުށަހަޅަންވެގެން އެކަލޭގެފާނަށް ބުންޏެވެ. ކަލޭގެފާނު ރަސޫލުކަމަށް ތިޔަކުރައްވާ ދަޢުވާއަކީ ތެދު ދަޢުވާއެއް ނަމަ އުދުހޭ ދޫންޏެއް އަހަރުމެންގެ ކުރިމަތީގައި ހައްދަވައި ދައްކަވާށެވެ. ދެން، އެކަލޭގެފާނު ބިމުން މަށި ނަންގަވައި ދޫންޏެއްގެ ސިފައަށް ހައްދަވައި އެއަށް ފުމެލެއްވުމުން އޭތި އުޑާއި ބިމާއި ދެމެދުގައި އުދުހޭ ދޫންޏަކަށް ވެއްޖެއެވެ. އަދި އުފަންވިއިރު ލޯފަންމީހާގެ ލޮލުގެ ފެނުން ތިމަންރަސްކަލާނގެ އިރާދަފުޅާއެކު ކަލޭގެފާނު އަނބުރާ ގެންނަވައި، ފަސޭހަ ނުވާ ބައްޔެއް ކަމުގައިވާ ބަރަޞް ބަލި ޖެހިފައިވާ މީހާއަށް، ހަމުގެ އެބަލިން ތިމަންރަސްކަލާނގެ އިރާދަފުޅާއެކު ޝިފާދެއްވި ހިނދު ހަނދުމަކުރައްވާށެވެ. އަދި ތިމަންރަސްކަލާނގެ ކަލޭގެފާނަށް މަގު ތަނަވަސްކޮށްދެއްވުމުން ތިމަންރަސްކަލާނގެ އިރާދަފުޅާއެކު ކަލޭގެފާނު މަރުވެފައިވާ މީހުން ދިރުއްވައި އެބައިމީހުން ކަށްވަޅުން ނެރުއްވި ހިނދު ހަނދުމަކުރައްވާށެވެ. ދެން އަނެއްކާވެސް ޤުރްއާނުގެ އުސްލޫބުގެ ބަލާޣާތްތެރިކަމާ މެދު ފުންކޮށް ވިސްނާލަމާ ހިނގާށެވެ. މާތް ﷲ ޢީސާ عليه السلام ގެ އަތްޕުޅުމަތިން ދެއްކެވި ކޮންމެ މުޢުޖިޒާތެއްގެ ވާހަކައަށް ފަހު ﴿بِإِذْنِي﴾ (ތިމަރަސްކަލާނގެ އިރާދަފުޅާއެކު) މި ޢިބާރާތް ގެންނަވާފައި ވެއެވެ. މި ގޮތަށް ހަތަރު ފަހަރު ތަކުރާރުކުރައްވާފައި ވެއެވެ. އެއީ، އާދަ ފޫވައްޓާލާ އެކަންކަމަކީ ޢީސާ عليه السلام އަމިއްލަފުޅަށް ކުރެއްވި ކަންކަން ނޫންކަމާ، އެކަލޭގެފާނުގެ އަތްޕުޅުމައްޗަށް މުޢުޖިޒާތެއްގެ ގޮތުގައި އެކަން ފާޅުކުރެއްވިޔަސް، އެކަންކަން ކުރެއްވީ އެކަލާނގެ އިރާދަފުޅާ އެކު ކަން ބަޔާންކުރެއްވުމަށެވެ. އަދި އެކަލޭގެފާނުގެ ކިބައިން މިކަންކަން ފެނުމުން އެކަލޭގެފާނީ އިލާހަކަށް ހެދި މޮޔައިންނަށް ރައްދުދެއްވުމުގެ ގޮތުންނެވެ. ކަލޭގެފާނު ޔަހޫދީންގެ ގާތަށް ފާޅުކަންބޮޑު މުޢުޖިޒާތްތަކާއިގެން ވަޑައިގަތް ހިނދު ކަލޭގެފާނަށް ގެއްލުންދޭން އެބައިމީހުން ރޭވުމުން، އެބައިމީހުންގެ ނުބައިކަން ކަލޭގެފާނުގެ ކިބައިން ދުރުކުރައްވައި، ކަލޭގެފާނު ޤަތުލުކުރުމުން އެބައިމީހުން ހުއްޓުވުމުން އެބައިމީހުންނަށް އެކަން ނުކުރެވުނުކަން ކަލޭގެފާނު ހަނދުމަފުޅު ކުރައްވާށެވެ. އެހިނދު ކަލޭގެފާނުގެ ރަސޫލުކަމަށް އިންކާރުކުރާ ޔަހޫދީން ބުނީ ކަލޭގެފާނު ގެންނެވި މުޢުޖިޒާތްތަކަކީ ސިޙުރުކަމުގައެވެ.'],["އަދި ތިމަންރަސްކަލާނގެއަށާއި، ތިމަންރަސްކަލާނގެ رسول އާއަށް إيمان ވުމަށް حوارى ންނަށް، ތިމަންރަސްކަލާނގެ އެންގެވިހިނދު ހަނދުމަކުރާށެވެ! ދެން حوارى ން ދެންނެވޫއެވެ. ތިމަންމެން إيمان ވެއްޖައީމުއެވެ. އަދި ތިމަންމެންނީ ބޯލަނބައި، ކިޔަމަންވެގެންތިބި ބަޔަކުކަމަށް އިބަރަސްކަލާނގެ ހެކިވެވޮޑިގެންފާނދޭވެ! (ނޯޓު: حوارى ންނަކީ، عيسى ގެފާނަށް تبع ވެގެން އެކަލޭގެފާނުގެ އަރިހުގައި އުޅުއްވި އެންމެ إخلاص ތެރި އެކުވެރިންނެވެ.) (111)","އަދި ތިމަންރަސްކަލާނގެ ޙަވާރީންނަށް ތިމަންރަސްކަލާނގެ އެއްކައުވަންތަކަމަށާއި، ތިމަންރަސްކަލާނގެ ރަސޫލާ ޢީސާ عليه السلام ގެ ރަސޫލުކަމަށް އީމާންވުމަށް އަމުރުކުރައްވައި، އެބައިމީހުންގެ ހިތްތަކަށް އެކަން ވެއްދެވި ހިނދު ކަލޭގެފާނު ހަނދުމަކުރައްވާށެވެ. މިއާޔަތުގައި އެވަނީ ޢީސާ عليه السلام އިންސާނިއްޔަތުގެ ޙައްދުން ބޭރުވެވަޑައިނުގަންނަވާ ކަމުގެ އިޝާރާތެކެވެ. އެހެނީ، އެކަލޭގެފާނަކީ ރަސޫލެކެވެ. އިލާހެއް ނޫނެވެ. މާނައީ ޙަވާރީން ބުންޏެވެ. އަޅަމެން އިބަރަސްކަލާނގެ އެއްކައުވަންތަކަމަށާއި، އިބަރަސްކަލާނގެ ރަސޫލާ ޢީސާ عليه السلام ގެ ރަސޫލުކަމަށް އީމާންވެއްޖައީމެވެ. އަޅަމެން ރަޙްމާނުވަންތަ ރަސްކަލާނގެ މަތިވެރިކަމަށް ބޯލަނބާ ޙާލު، އަޅަމެންގެ އީމާންކަމުގައި އިޚްލާޞްތެރިކަމަށް އިބަރަސްކަލާނގެ ހެކިވެވޮޑިގަންނަވާށެވެ."],["حوارى ން ދެންނެވިހިނދު ހަނދުމަކުރާށެވެ! އޭ مريم ގެފާނުގެ ދަރިކަލުން عيسى ގެފާނޭވެ! ތިމަންމެންނަށް ކާތަކެތީގެ ދޮލަނގެއް، އުޑުން ބާވައިލެއްވުމަށް ކަލޭގެފާނުގެ ވެރިރަސްކަލާނގެ ކުޅަދުންވަންތަވެގެން ވޭތޯއެވެ؟ އެކަލޭގެފާނު ވިދާޅުވިއެވެ. ތިޔަބައިމީހުން إيمان ވެގެންތިބި ބަޔަކު ކަމުގައި ވަނީނަމަ، ތިޔަބައިމީހުން اللَّه އަށް تقوى ވެރިވާށެވެ! (112)","ޙަވާރީންނަކީ ޢީސާ عليه السلام އަށް ތަބަޢަވީ މީހުންގެ ތެރެއިން އެކަލޭގެފާނަށް އެންމެ އިޚްލާޞްތެރި އެކުވެރިންނެވެ. އެއީ އަހަރުމެންގެ ނަބިއްޔާގެ އަޞްޙާބުބޭކަލުން ފަދަ ބައެކެވެ. މިއީ ކުރީގެ ވާހަކަތަކާ ގުޅުމެއް ނެތް ވާހަކައެކެވެ. އޭ މަރްޔަމްގެ عليها السلام ދަރިކަލުން ޢީސާ عليه السلام އެވެ! ޙަވާރީން ކަލޭގެފާނަށް މިހެން ދެންނެވި ހިނދު ހަނދުމަކުރައްވާށެވެ. ކަލޭގެފާނުގެ ވެރިރަސްކަލާނގެއަށް ކާތަކެތީގެ ސުފުރާއެއް އަހަރުމެންގެ މައްޗަށް ބާވައިލެއްވިދާނެތޯއެވެ؟ މިބަސް އެބައިމީހުން ބުނެފައި ވަނީ އެބައިމީހުން މާތް ﷲ ރަނގަޅަށް މަޢުރިފާކޮށް ދެނެގަތުމުގެ ކުރިންނެވެ. އޭ ﷲގެ ރޫޙެވެ. ނުވަތަ އޭ ﷲގެ ރަސޫލާއެވެ. މިހެން ނުބުނެ އެކަލޭގެފާނުގެ ނަންފުޅުން އެކަލޭގެފާނަށް ގޮވައި ޢީސާ عليه السلام ގެ ކުރިފުޅުމަތީގައި އަދަބު ކުޑަކޮށް އެބައިމީހުން ވާހަކަދެއްކީ އެހެންވެގެންނެވެ. އެއަށްފަހު އެބައިމީހުން ވަނީ ﴿هَلْ يَسْتَطِيعُ رَبُّكَ﴾ (ކަލޭގެފާނުގެ ވެރިރަސްކަލާނގެ ކުޅަދުންވަންތަ ވެގެންވޭތޯ؟) އޭ ބުނެ ﷲ އާ މެދުވެސް އަދަބު ކުޑަކޮށް ވާހަކަދައްކާފައެވެ. އެބައިމީހުންގެ ވާހަކަ ހުރީ މާތް ﷲގެ ކުޅަދުންވަންތަކަމާމެދު ޝައްކުކުރާ މީހެއްގެ ވާހަކަފަދައިންނެވެ. ޙަޤީޤަތުގައި މިގޮތަށް އެބައިމީހުން ވާހަކަދެއްކީ ޢާލަމްތަކުގެ ވެރިރަސްކަލާނގެ ކުޅަދުންވަންތަކަމާމެދު ޝައްކުވެގެންނެއް ނޫނެވެ. އެއީ ހަމަ އެކަނި އުޑުން ސުފުރާއެއް ބާވައިލެއްވިދާނެތޯ ސާފުކޮށްލަން ކުރި ސުވާލެކެވެ. އެހެންކަމުން އެއީ ޔަޤީންކަން އިތުރުކޮށް ހިތްހަމަޖައްސާލުމަށް ކުރި ސުވާލެކެވެ. އެހެނަސް ސުވާލު ކުރަންވާގޮތް އެބައިމީހުނަށް ނޭނގުނީއެވެ. އެބައިމީހުން ބޭނުންވީ ކަލޭގެފާނުގެ ވެރިރަސްކަލާނގެ އެކަންކުރައްވާތޯއާއި ތިމަންމެން އެކަމަށް އެދިފިނަމަ އެކަލާނގެ އެކަމަށް އިޖާބަދެއްވާނޭތޯ އަހާށެވެ. އެހެންކަމުން މިކުށަށް އެބައިމީހުންގެ ސަމާލުކަން ގެންނެވުމަށް ޢީސާ عليه السلام އެބައިމީހުންނަށް ވިދާޅުވަނީ ތިޔަބައިމީހުންނީ މާތް ﷲގެ ކުޅަދުންވަންތަކަމުގެ ފުރިހަމަކަން ތެދުކޮށް ޤަބޫލުކޮށްގެން ތިބި ބަޔަކުކަމުގައި ވަނީނަމަ މިފަދަ ސުވާލު ކުރުމުގައި މާތް ﷲއަށް ބިރުވެތިވާށެވެ. އަލްޙަސަނު އަލްބަޞްރީ ވިދާޅުވިއެވެ. އެބައިމީހުން މާތް ﷲގެ ކުޅަދުންވަންތަކަމާމެދު ޝައްކު ނުކުރެއެވެ. އެބައިމީހުން ކުރީ ކަމެއް ސާފުކުރަން އެދި ކުރާ ކަހަލަ ސުވާލެކެވެ. ބާވައިލައްވާނެތޯ ނުވަތަ ނޫންތޯއެވެ. އަދި ބާވައިލައްވާނަމަ ތިމަންމެންނަށް ޓަކައި އެކަންކޮށްދެއްވަން ދަންނަވާށެވެ. އެހެންކަމުން، އެބައިމީހުންގެ އެ ސުވާލަކީ ޔަޤީކަން އިތުރުކޮށް ހިތްހަމަޖެއްސުމަށް ކުރި ސުވާލެކެވެ. މިކަމަށް މާތް ﷲގެ މިބަސްފުޅުން ދަލީލު ލިބެއެވެ."],["އެއުރެން ދެންނެވޫއެވެ. ތިމަންމެން އެދެނީ، އެއިން ކެއުމަށާއި، ތިމަންމެންގެ ހިތްތައް ހަމަޖެހުމަށެވެ. އަދި ކަލޭގެފާނު ވިދާޅުވީ ތެދެއްކަން ތިމަންމެންނަށް އެނގުމަށެވެ. އަދި އެކަމުގެ މައްޗަށް ހެކިވާ މީހުންގެ ތެރެއިން ތިމަންމެން ވުމަށެވެ. (113)","ޙަވާރީން ބުންޏެވެ. ކާތަކެތީގެ ސުފުރާއެއް ބާވައިލެއްވުން އެދުމުގައި އަހަރުމެންގެ ބޭނުމަކީ ބަރަކާތް ލިބިގަތުމަށް އެއިން ކައި، އަހަރުމެންގެ ޔަޤީންކަން އިތުރުކޮށް ހިތް ހަމަޖައްސައި، ކަލޭގެފާނު ނަބީކަމަށް ކުރެއްވި ދަޢުވާގައި ކަލޭގެފާނުގެ ތެދުވެރިކަން ޝައްކެއް ނެތް މިންވަރަށް ޔަޤީންކުރުމެވެ. އަދި ސުފުރާއަށް ޙާޟިރުނުވާ މީހުންގެ ކައިރީގައި އެކަމަށް ހެކިވެ އެ ހެކިބަހުގެ ސަބަބުން މުއުމިނުންގެ އީމާންކަން އިތުރުކުރުމެވެ."],["مريم ގެފާނުގެ ދަރިކަލުން عيسى ގެފާނު ވިދާޅުވިއެވެ. އޭ ހައްދަވާ ބޮޑުކުރެއްވި އަޅަމެންގެ ވެރިރަސްކަލާކޯއެވެ! ކާތަކެތީގެ ދޮލަނގެއް އަޅަމެންނަށް އުޑުން ބާވައިލައްވާނދޭވެ! އެއީ އަޅަމެންގެ ކުރީގެ މީހުންނާއި، ފަހުގެ މީހުންނަށް عيد އެއް ކަމުގައި ވުމަށެވެ. އަދި އިބަރަސްކަލާނގެ حضرة ން އައި ހެތްކެއްގެ ގޮތުގައެވެ. އަދި އަޅަމެންނަށް رزق ދެއްވައިފާނދޭވެ! އިބަރަސްކަލާނގެއީ، رزق ދެއްވާ، އެންމެ ހެޔޮ ރަސްކަލާނގެއެވެ. (114)","ޙަވާރީން އެކަމަށް އެދި ދެންނެވީ ރަނގަޅު މަޤްޞަދެއްގައި ކަމުގައި ޢީސާ عليه السلام އަށް ފެނިވަޑައިގަތުމުން، ތެދުވެވަޑައިގެން ވުޟޫކުރައްވައި ނާނެއިފުޅުފިއްލެވިއެވެ. އަދި އެކަލޭގެފާނު ނަމާދުކުރައްވާ ތަނަށް ވަދެވަޑައިގެން މާތް ﷲ އިރާދަކުރެއްވި ވަރަކަށް ނަމާދުކުރެއްވުމަށް ފަހު އެކަލޭގެފާނުގެ ވެރިރަސްކަލާނގެ ޙަޟްރަތަށް ދުޢާ ދެންނެވިއެވެ. އޭ ﷲ! އަޅަމެންގެ ވެރިރަސްކަލާކޮ! އިބަރަސްކަލާނގެ ފަޟްލުވަންތަކަމުން ދެއްވާ ހަދިޔާއެއްގެ ގޮތުގައި، އޭގައި ތަފާތު ވައްތަރުގެ ކާނާ ހިމެނޭ ސުފުރާއެއް އަޅަމެންގެ މައްޗަށް އުޑުން ބާވައިލައްވާނދޭވެ. އެދުވަހަކީ އަޅަމެން މާތްކޮށް، ފާހަގަކުރާ ޢީދެއްކަމުގައްޔާއި، އަޅަމެންގެ ދުވަސްވަރުގައި އަޅަމެންގެ ދީނުގައި ތިބި ބަޔަކާއި، މުއުމިނުންގެ ތެރެއިން ފަހުން އަންނާނެހާ ބަޔަކަށް އުފާފާޅުކުރުމުގެ ދުވަހަކަށް ވުމަށެވެ. އަޅަމެންގެ ވެރިރަސްކަލާކޮ! އަޅަމެންނަށް ރިޒުޤުދެއްވާނދޭވެ! އިބަރަސްކަލާނގެއީ ރިޒުޤުދެއްވާ އެންމެ ހެޔޮ ރަސްކަލާނގެއެވެ. އިބަރަސްކަލާނގެއީ ޙަމްދުލިބިވޮޑިގެންވާ ފުދިވޮޑިގެންވާ ރަސްކަލާނގެ ކަމުގައި ވާތީއެވެ. ޢީސާ عليه السلام ދުޢާކުރެއްވި އިރު މާތް ﷲ އަށް ދެފަހަރު މުޚާޠަބުކުރައްވާފައި ވެއެވެ. އެއީ އެކަލާނގެއަށް ކިޔަމަންތެރިކަން އޭގެ އިންތިހާއަށް އަދާކުރައްވައި، ދުޢާ އިޖާބަކުރެއްވުން އެދިވަޑައިގަންނަވާވަރު ބޮޑުކަން ހާމަކުރެއްވުމަށެވެ. އެކަލޭފާނު ވިދާޅުވެފައި ވަނީ ﴿ٱللَّهُمَّ رَبَّنَآ﴾ (އޭ ﷲ! އަޅަމެންގެ ވެރިރަސްކަލާކޮ) އެވެ. އެހެންކަމުން މާތް ﷲ އެކަލޭގެފާނުގެ ދުޢާ އިޖާބަކުރެއްވިއެވެ."],["اللَّه، وحى ކުރެއްވިއެވެ. ހަމަކަށަވަރުން، ތިމަންރަސްކަލާނގެ ތިޔަބައިމީހުންނަށް އެ ދޮލަނގު ބާވައިލައްވާހުށީމެވެ. ފަހެ، އެއަށްފަހު ތިޔަބައިމީހުންގެ ތެރެއިން، كافر ވެއްޖެމީހާ (ދަންނާށެވެ!) ފަހެ، ހަމަކަށަވަރުން، عالم ތަކުގެ ތެރެއިން އެކަކަށްވެސް، ތިމަންރަސްކަލާނގެ ނުދެއްވާ عذاب އެއް އެމީހަކަށް ދެއްވާހުށީމެވެ. (115)",'މާތް ﷲ އެކަލޭގެފާނަށް ވަޙީކުރެއްވިއެވެ. ހަމަކަށަވަރުން ތިމަންރަސްކަލާނގެ ތިޔަބައިމީހުންގެ މައްޗަށް އެ ސުފުރާ ބާވައިލައްވާހުށީމެވެ. ކަލޭގެފާނަށް ދެއްވާ މުޢުޖިޒާތެއްގެ ގޮތުގައެވެ. މީސްތަކުން ޙައިރާންކުރަނިވި އެ ދަލީލު، އަދި އަލިގަދަ އެ މުޢުޖިޒާތް ދެއްކެވުމަށް ފަހު ތިމަންރަސްކަލާނގެއަށް ކާފިރުވާ މީހަކަށް ތިމަންރަސްކަލާނގެ އިންސާނުންގެ ތެރެއިން އެއްވެސް މީހަކަށް ނުދެއްވާ ފަދަ ގަދަފަދަ ޢަޛާބުދެއްވާހުށީމެވެ. އެހެނީ، މުޢުޖިޒާތް ފެނުމަށް ފަހު ކާފިރުވުމަކީ ގޮތް ދޫނުކުރުމުގެ ގޮތުން ކާފިރުވުމެވެ. އެފަދަ މީހަކަށް އެންމެ ގަދަފަދަ ވެގެންވާ ޢަޛާބު ޙައްޤުވެގެން ވެއެވެ. މި ސުފުރާ ބާވައިލެއްވީ އާދީއްތަ ދުވަހެއްގައެވެ. ނަޞާރާއިން އެދުވަސް އެބައިމީހުންގެ ޢީދަކަށް ހަދާފައި ވަނީ އެހެންވެއެވެ. ބަނީއިސްރާއީލަށް މާތް ﷲ އަމުރުކުރެއްވީ ޚިޔާނާތްތެރި ނުވެ، އެއިން އެއްވެސް އެއްޗެއް ނަގައި ރައްކާ ނުކޮށް، އެ ސުފުރާއިން ކެއުމަށެވެ. އެހެންނަމަވެސް އެބައިމީހުން ވަޢުދާ ޚިލާފުވީއެވެ. عَنْ عَمَّارِ بْنِ يَاسِرٍ، قَالَ قَالَ رَسُولُ اللَّهِ صلى الله عليه وسلم ‏ "‏ أُنْزِلَتِ الْمَائِدَةُ مِنَ السَّمَاءِ خُبْزًا وَلَحْمًا وَأُمِرُوا أَنْ لاَ يَخُونُوا وَلاَ يَدَّخِرُوا لِغَدٍ فَخَانُوا وَادَّخَرُوا وَرَفَعُوا لِغَدٍ فَمُسِخُوا قِرَدَةً وَخَنَازِير‏"‏. (جامع الترمذي، كتاب تفسير القرآن عن رسول الله صلى الله عليه وسلم) (ޢައްމާރު ބްނު ޔާސިރު رضي الله عنه ގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ރަސޫލުﷲ ﷺޙަދީޘުކުރެއްވިއެވެ. "ސުފުރާގައި އުޑުން ބާވައިލެއްވީ ރޮށްޓާއި އެއްގަމު މަހެވެ. އަދި އެބައިމީހުންނަށް އަމުރުކުރެއްވީ ޚިޔާނާތްތެރި ނުވުމަށާއި، އެއިން މާދަމާއަށް ރައްކާނުކުރުމަށެވެ. އެހެނަސް، އެބައިމީހުން ޚިޔާނާތްތެރިވެ ފަހަށް ރައްކާކޮށް، މާދަމާއަށް ބެހެއްޓުމަށް ސުފުރާ ނެގީއެވެ. ދެން މާތް ﷲއެބައިމީހުން ރާމާމަކުނަށާއި އޫރަށް ބަދަލުކުރެއްވިއެވެ.") (ޖާމިޢުއްތިރްމިޛީ، ޙަދީޘު: 3338) މިސޫރަތަށް އަލްމާއިދާ (ސުފުރާ) ގެ ނަމުން ނަންދެއްވާފައި ވަނީ މި ޙައިރާންކުރަނިވި މުޢުޖިޒާތުގެ ހަނދާން އަބަދަށް ދެމެހެއްޓުމަށެވެ.'],["اللَّه، وحى ކުރެއްވިހިނދު، ހަނދުމަކުރާށެވެ! އޭ مريم ގެފާނުގެ ދަރިކަލުން عيسى ގެފާނެވެ! اللَّه ފިޔަވައި، ތިމަންނާއާއި، ތިމަންގެ މައިކަނބަލުންނީ، ދެ إله ން ކަމުގައި ތިޔަބައިމީހުން ހިފާށޭ ކަލޭގެފާނު މީސްތަކުންނަށް ވިދާޅުވީމުތޯއެވެ؟ އެކަލޭގެފާނު ދެންނެވިއެވެ. އިބަރަސްކަލާނގެ ހުސް طاهر ވަންތަކަމާއެވެ! ބުނުމުގެ حق މިއަޅާޔަށް ލިބިގެންނުވާ ބަހެއްބުނުން، މިއަޅާއަކަށް ނުވެއެވެ. މިއަޅާ އެބަސްބުނިނަމަ، އިބަރަސްކަލާނގެ އެކަން ދެނެވޮޑިގެންވާނެކަން ކަށަވަރެވެ. މިއަޅާގެ ހިތުގައިވާ ކަންތައްވެސް، އިބަރަސްކަލާނގެ ދެނެވޮޑިގެންވަމުއެވެ. އިބަރަސްކަލާނގެ އިރާދަފުޅުގައި ވާކަންތައް، މިއަޅާއަކަށް އެނގިގެނެއް ނުވެއެވެ. ހަމަކަށަވަރުން، އިބަރަސްކަލާނގެއީ، ވަންހަނާގައި ވާހައި ކަމެއްވެސް، މޮޅަށް ދެނެވޮޑިގެންވާ ރަސްކަލާނގެއެވެ. (116)","އޭ ޢީސާ عليه السلام އެވެ. ކަލޭގެފާނަށް އަޅުކަންކޮށް، ކަލޭގެފާނުގެ އިލާހުވަންތަކަން ޤަބޫލުކުރުމަށް މީސްތަކުންނަށް ގޮވައިލައްވައި، ތިމަންކަލޭގެފާނާއި ތިމަންކަލޭގެފާނުގެ މައިކަމަނާއަށް އަޅުކަންކުރާށޭ އެބައިމީހުންނަށް ވިދާޅުވެ، މާތް ﷲ ފިޔަވައި އިލާހެއްކަމުގައި ކަލޭގެފާނު އަމިއްލަފުޅަށް ވެވަޑައިގަތީމު ހެއްޔެވެ؟ އާޚިރަތް ދުވަހު އެންމެހާ މީސްތަކުންގެ ޙާޟިރުގައި މިގޮތަށް ސުވާލުކުރެއްވީ އެކަލޭގެފާނަށް އަޅުކަންކުރި މީހުންނަށް އެކަލާނގެ ރުހިވޮޑިނުގަންނަވާވަރު ހާމަކުރައްވައި އެބައިމީހުންނަށް އެކަމުގެ ނުބައިކަން އެންގެވުމަށެވެ. އަދި މިގޮތަށް ހެއްދެވުމުން އެކަމުގެ އަސަރުކުރާނެ މިންވަރު ބޮޑުވާނެތީއެވެ. ޢީސާ عليه السلام ދަންނަވާނެއެވެ! އިބަރަސްކަލާނގެ ހުސް ޠާހިރުވަންތަ ކަމާއެވެ! މިއަޅާއަށް ބުނުމުގެ ޙައްޤެއް ނެތް އެފަދަ ނުބައިކަން ބޮޑު ބަހެއް ބުނުން މިއަޅާއަކަށް ނުވެއެވެ. މިއަޅާއީ އިބަރަސްކަލާނގެ އަޅަކީމެވެ. މިއަޅާއީ ކަލާނގެއެއް ނޫނެވެ. އެފަރާތަކަށް އަޅުކަންކުރުމުގެ ޙައްޤު ލިބިވޮޑިގެންވާ ހަމައެކަނި ފަރާތަކީ އިބަރަސްކަލާނގެއެވެ. ދެން އެކަލޭގެފާނުގެ ވާހަކަފުޅު އިތުރަށް ކުރިއަށް ގެންދަވަމުން، އެކަލޭގެފާނުގެ ކުށެއްނެތްކަން ބަޔާންކުރެއްވުމަށް އިތުރު ޙުއްޖަތެއް ހުށަހަޅުއްވަމުން ދެންނެވިއެވެ. މިއަޅާއަށް އެފަދަ ބަހެއް ބުނެވުނުނަމަ އެކަން އިބަރަސްކަލާނގެ މޮޅަށް ދެނެވޮޑިގަންނަވާނެއެވެ. މިއަޅާގެ ހިތުގައި ވަންހަނާ ވެފައިވާ ކަންކަންވެސް އިބަރަސްކަލާނގެ ދެނެވޮޑިގަންނަވަމުއެވެ. އިބަރަސްކަލާނގެ އިރާދަފުޅުގައިވާ ކަމެއް މިއަޅާއަށް އެނގިގެން ނުވެއެވެ. އިބަރަސްކަލާނގެއީ ހިތްތަކުގައި ފޮރުވިފައިވާ ކަންކަމާއި ނިޔަތް ދެނެވޮޑިގެންވާ ރަސްކަލާނގެ އެވެ. އިބަރަސްކަލާނގެ ޢިލްމުގައި ހުރިހާ ކަމަކާއި ތަކެއްޗެއް ވެއެވެ. މިބަސްފުޅުގައި އުޒުވެރިވުމާއި އެ ނުބައިކަން ބޮޑު ބަހުން އެކަލޭގެފާނު ބަރީއަވެގެންވާކަން ހާމަކުރެއްވުން ހިމެނެއެވެ. އަދި މަތިވެރިވަންތަ ރަސްކަލާނގެ ޙަޟްރަތުގައި އިންތިހާއަށް އަދަބުވެރިވެވަޑައިގަތުމާއެކު، އެކަލާނގެ ޙަޟްރަތުގައި ނިކަމެތިކަމާއި ބަލިކަށިކަން ހާމަކުރެއްވުން ވެސް ހިމެނެއެވެ. ދެން އެކަލޭގެފާނު ބަޔާންކުރައްވަނީ އެކަލޭގެފާނު ޙައްޤަށް ގޮވައިލައްވައި އެބައިމީހުންނާ ދެއްކެވި ވާހަކައެވެ."],["އިބަރަސްކަލާނގެ، މިއަޅާއަށް أمر ކުރައްވާފައިވާ އެއްޗެއް މެނުވީ، މިއަޅާ އެއުރެންނަކަށް ނުބުނަމެވެ. (ބުނީ) ތިމަންގެވެރި، އަދި ތިޔަބައިމީހުންގެވެސް ވެރި، اللَّه އަށް ތިޔަބައިމީހުން އަޅުކަންކުރާށޭ އެވެ. އެއުރެންގެ ތެރޭގައި، މިއަޅާ ހުރިހައި ހިނދަކު، އެއުރެންގެ މައްޗަށް ހެކިވެރިޔަކު ކަމުގައި ވީމެވެ. ދެން އިބަރަސްކަލާނގެ، މިއަޅާ ގެންދެވިހިނދު، އެއުރެންގެ މައްޗަށް ބައްލަވާވޮޑިގެންވާ ކަލަކުކަމުގައި، އިބަރަސްކަލާނގެ ވޮޑިގެންވީމުއެވެ. އިބަރަސްކަލާނގެއީ، ކޮންމެކަމެއްގެ މައްޗަށް ހެކިވެވޮޑިގެންވާ ރަސްކަލާނގެއެވެ. (117)","އެބައިމީހުންނަށް އެންގެވުމަށް އިބަރަސްކަލާނގެ އަމުރުކުރެއްވި ކަމެއްގެ ވާހަކަ ފިޔަވައި އެހެން ވާހަކައެއް މިއަޅާ އެބައިމީހުންނަށް ނުބުނަމެވެ. މިއަޅާ އެބައިމީހުންނަށް ބުނީ ތިމަންކަލޭގެފާނާއި ތިޔަބައިމީހުންގެ ޚާލިޤުވަންތަ ރަސްކަލާނގެއަށް ތިޔަބައިމީހުން އަޅުކަންކުރާށެވެ. ތިމަންކަލޭގެފާނަކީވެސް ތިޔަބައިމީހުން ފަދަ އަޅެކެވެ. އަދި މިއަޅާ އެބައިމީހުންގެ ތެރޭގައި ހުރިހައި ދުވަހަކު މިއަޅާ އެބައިމީހުން ކުރި ޢަމަލުތައް ބެލީމެވެ. އަދި އެކަމަށް ހެކިވަމެވެ. މިއަޅާ އުޑަށް އުފުއްލެވުމަށްފަހު، އެބައިމީހުންގެ ޢަމަލުތައް ބައްލަވައި އެޢަމަލުތަކަށް ހެކިވެވޮޑިގަތީ އިބަރަސްކަލާނގެއެވެ. އިބަރަސްކަލާނގެއީ ހުރިހާ ކަމެއް މޮޅަށް ދެނެވޮޑިގަންނަވާ ރަސްކަލާނގެއެވެ. އަޅުތަކުންގެ އެއްވެސް ކަމެއް އިބަރަސްކަލާނގެއަށް ވަންހަނާވެގެން ނުވެއެވެ. އެބައިމީހުންގެ އިންޖީލުގައި ވެއެވެ. އަލްމަސީޙު ޢީސާ عليه السلام ގެ އަރިއަހުން ޔޫޙަންނާ ރިވާކުރިއެވެ. (އިބަރަސްކަލާނގެއީ ހަމައެކަނި އެބައިމީހުންގެ ޙަޤީޤީ އިލާހުކަން އެބައިމީހުންނަށް އެނގުން އެއީ ދާއިމީ ޙަޔާތެވެ.) ވީއިރު، އެބައިމީހުން އެކަލޭފާނީ އިލާހެއް ކަމަށް ދަޢުވާކުރަނީ ކިހިނެއް ހެއްޔެވެ؟ ދެން މިވަނީ އެކަލޭގެފާނަށް ކުރެއްވޭނެ އެއްވެސްކަމެއް ނެތްކަން ހާމަކުރައްވާފައެވެ."],["އެއުރެންނަށް، އިބަރަސްކަލާނގެ عذاب ދެއްވާނަމަ، ފަހެ، ހަމަކަށަވަރުން، އެއުރެންނީ، އިބަރަސްކަލާނގެ އަޅުންނެވެ. އަދި އެއުރެންނަށް އިބަރަސްކަލާނގެ ފާފަފުއްސަވާނަމަ، ފަހެ، ހަމަކަށަވަރުން، އިބަރަސްކަލާނގެއީ، عزيز ވަންތަ حكيم ވަންތަ ރަސްކަލާނގެއެވެ. (118)",'އިބަރަސްކަލާނގެ އެބައިމީހުންނަށް ޢަޛާބު ދެއްވާނަމަ، އެއީ އިބަރަސްކަލާނގެ އަޅުންނެވެ. އެބައިމީހުން އިބަރަސްކަލާނގެ ފިޔަވައި އެހެން ފަރާތަކަށް އަޅުކަން ކުރީތީ އެބައިމީހުންނަށް ޢަޛާބު ޙައްޤެވެ. އަދި އެބައިމީހުންގެ ތެރެއިން ތައުބާވާ މީހުންނަށް އިބަރަސްކަލާނގެ ފާފަފުއްސަވައި ދެއްވައިފިއްޔާ، އިބަރަސްކަލާނގެއީ ބާރުވެރި ކުޅަދުންވަންތަ ރަސްކަލާނގެއެވެ. އިބަރަސްކަލާނގެ އިރާދަކުރައްވާ ކަމެއް އިބަރަސްކަލާނގެ ކުރައްވައެވެ. އިބަރަސްކަލާނގެ ކުރައްވާ ކަމަކާ ދެކޮޅު ހެދޭނޭ އެއްވެސް ފަރާތެއް ނުވެއެވެ. އަދި އިބަރަސްކަލާނގެއީ މަޞްލަޙަތަށް ބައްލަވައި ޙިކްމަތްތެރިކަމާއެކު ހުރިހާ ކަމެއް ކުރައްވާ ޙިކްމަތްވަންތަ ރަސްކަލާނގެއެވެ. އެކަލޭފާނުގެ މަޤްޞަދަކީ ހުރިހާ ކަމެއް މާތް ﷲއާއި ޙަވާލުކުރައްވައި، އެކަމާ ބެހިވަޑައިނުގަތުމެވެ. އެކަލާނގެ އެބައިމީހުންނަށް ޢަޛާބު ދެއްވައިފިއްޔާ އެއީ އެކަލާނގެ ޢަދުލުވެރިކަމެވެ. އަދި ފާފަ ފުއްސަވައި ދެއްވައިފިއްޔާ އެއީ އެކަލާނގެ ފަޟްލުވަންތަވެރިކަމެވެ. عَنْ عَبْدِ اللَّهِ بْنِ عَمْرِو بْنِ الْعَاصِ، أَنَّ النَّبِيَّ صلى الله عليه وسلم تَلاَ قَوْلَ اللَّهِ عَزَّ وَجَلَّ فِي إِبْرَاهِيمَ ‏﴿رَبِّ إِنَّهُنَّ أَضْلَلْنَ كَثِيرًا مِنَ النَّاسِ فَمَنْ تَبِعَنِي فَإِنَّهُ مِنِّي‏﴾‏ الآيَةَ ‏.‏ وَقَالَ عِيسَى عَلَيْهِ السَّلاَمُ ‏﴿إِنْ تُعَذِّبْهُمْ فَإِنَّهُمْ عِبَادُكَ وَإِنْ تَغْفِرْ لَهُمْ فَإِنَّكَ أَنْتَ الْعَزِيزُ الْحَكِيمُ‏﴾ ‏ فَرَفَعَ يَدَيْهِ وَقَالَ ‏"‏اللَّهُمَّ أُمَّتِي أُمَّتِي"‏‏.‏ وَبَكَى فَقَالَ اللَّهُ عَزَّ وَجَلَّ: "يَا جِبْرِيلُ اذْهَبْ إِلَى مُحَمَّدٍ وَرَبُّكَ أَعْلَمُ فَسَلْهُ مَا يُبْكِيكَ فَأَتَاهُ جِبْرِيلُ - عَلَيْهِ الصَّلاَةُ وَالسَّلاَمُ - فَسَأَلَهُ فَأَخْبَرَهُ رَسُولُ اللَّهِ صلى الله عليه وسلم بِمَا قَالَ ‏.‏ وَهُوَ أَعْلَمُ ‏.‏ فَقَالَ اللَّهُ: "يَا جِبْرِيلُ اذْهَبْ إِلَى مُحَمَّدٍ فَقُلْ إِنَّا سَنُرْضِيكَ فِي أُمَّتِكَ وَلاَ نَسُوءُكَ"‏.‏ (صحيح مسلم، كتاب الإيمان، باب دُعَاءِ النَّبِيِّ صلى الله عليه وسلم لأُمَّتِهِ وَبُكَائِهِ شَفَقَةً عَلَيْهِمْ)‏‏ (ޢަބްދުﷲ ބްނު ޢަމްރު ބްނު އަލްޢާޞް رضي الله عنه ގެ އަރިހުން ރިވާވެގެން ވެއެވެ. އިބްރާހީމް عليه السلام އާ ބެހޭ ގޮތުން މާތް ﷲ ބާވައިލެއްވި ‏﴿رَبِّ إِنَّهُنَّ أَضْلَلْنَ كَثِيرًا مِنَ النَّاسِ فَمَنْ تَبِعَنِي فَإِنَّهُ مِنِّي‏﴾‏ މި އާޔަތް އަދި ޢީސާ عليه السلام ދެންނެވި ބަސްފުޅު ‏﴿إِنْ تُعَذِّبْهُمْ فَإِنَّهُمْ عِبَادُكَ وَإِنْ تَغْفِرْ لَهُمْ فَإِنَّكَ أَنْتَ الْعَزِيزُ الْحَكِيمُ‏﴾ ‏ ރަސޫލުﷲ ﷺ ކިޔަވައިވިދާޅުވިއެވެ. އެ ހިނދު އެކަލޭފާނު ދެއަތްޕުޅު އުފުއްލަވައި "އަޅުގެ ވެރިރަސްކަލާކޮ! މިއަޅާގެ އުއްމަތް. އަޅުގެ ވެރިރަސްކަލާކޮ! މިއަޅާގެ އުއްމަތް." މިހެން ވިދާޅުވެފައި ކީރިތިކުރެއްވިއެވެ، ދެން މާތް ﷲ ޖިބުރީލު عليه السلام އަށް ވަޙީކުރެއްވި އެވެ. "މުޙައްދު ﷺގެ އަރިއަހަށް ވަޑައިގަންނަވާށެވެ. -ކަލޭގެފާނުގެ ވެރިރަސްކަލާނގެ މޮޅަށް ދެނެވޮޑިގަންނަވާ ޙާލުގައެވެ.- އަދި ވިދާޅުވާށެވެ. ކަލޭގެފާނު ކީރިތިކުރައްވަނީ ކޮންކަމަކާތޯއެވެ؟" ދެން ޖިބްރީލު عليه السلام ރަސޫލުﷲ ﷺ ގެ އަރިހަށް ވަޑައިގެން އެކަލޭގެފާނާ ސުވާލުކުރެއްވުމުން އެކަލޭގެފާނު ވިދާޅުވި އެއްޗެއް އެކަލޭގެފާނު ވިދާޅުވިއެވެ. (ޖިބުރީލު عليه السلام އެކަން މޮޅަށް ދެނެވަޑައިގަންނަވާ ޙާލުގައެވެ.) ދެން މާތް ﷲ ވަޙީކުރެއްވިއެވެ. މުޙައްމަދު ﷺގެ އަރިހަށް ވަޑައިގެން ވިދާޅުވާށެވެ. "ތިމަންރަސްކަލާނގެ ކަލޭގެފާނުގެ އުއްމަތާމެދު ކަލޭގެފާނު ރުއްސަވާހުށީމެވެ. އަދި ކަލޭގެފާނަށް ދެރަގޮތެއް ނުހައްދަވާހުށީމެވެ.") (ޞަޙީޙު މުސްލިމް، ޙަދީޘު: 202) ދެން މާތް ﷲ ސޫރަތް ނިންމަވާލައްވާފައި މިވަނީ މި ދެ އާޔަތުންނެވެ.'],["اللَّه، وحى ކުރައްވާނެތެވެ. މިއީ، ތެދުވެރިންނަށް، އެއުރެންގެ ތެދުވެރިކަން، މަންފާކޮށްދޭނޭ ދުވަހެވެ. އެތާނގެ ދަށުން ފެންކޯރުތައް ހިނގަހިނގާ ހުންނަ ސުވަރުގެތައް، އެއުރެންނަށް ހުށްޓެވެ. އެ ސުވަރުގެތަކުގައި، އެއުރެން އަބަދަށް ދެމިތިބޭ ގޮތުގައެވެ. اللَّه، އެއުރެންނަށް ރުހިވޮޑިގެންވެއެވެ. އަދި އެއުރެންވެސް، އެކަލާނގެއަށް ރުހިގެންވެއެވެ. ބޮޑުވެގެންވާ نصيب ލިބުމަކީ އެއީއެވެ. (119)","-"],["އުޑުތަކާއި، ބިމާއި، އެތަންތާނގައި ވާހާ ތަކެއްޗެއްގެ މިލްކުވެރިކަންވަނީ، اللَّه އަށެވެ. އަދި އެކަލާނގެއީ، ކޮންމެކަމެއްގެ މައްޗަށް ކުޅަދުންވަންތަ ރަސްކަލާނގެއެވެ. (120)","ޢީސާ عليه السلام ގެ ތެދުވެރިކަމަށް އިޝާރާތްކުރައްވައި މާތް ﷲ ޤިޔާމަތް ދުވަހު ވަޙީކުރައްވާނެއެވެ. މިއަދަކީ އިލާހީ ޢަދްލުވެރިކަމުގެ ދުވަހެވެ. އަދި އާޚިރަތުގެ ޖަޒާގެ ދުވަހެވެ. މިއަދު ތެދުވެރިންނަށް އެބައިމީހުންގެ ތެދުވެރިކަމުގެ ފައިދާ ކުރާނެއެވެ. އެބައިމީހުން ތިބޭނީ އެތަނުގެ ބަގީޗާތަކުގެ ގަނޑުވަރުތަކުގެ ދަށުން ފެން ކޯރުތައް ދެމޭ ސުވަރުގޭގެ ބަގީޗާތަކުގައެވެ. އަބަދުގެ އަބަދަށެވެ. ބޮޑުވެގެންވާ ކާމިޔާބީއަކީ އެއީއެވެ. ކައުނުގައި ވާހާ އެއްޗެއް ވަނީ މާތް ﷲއަށެވެ. އެކަލާނގެއީ ހުރިހާ ކަމަކަށް ކުޅަދުންވަންތަ ރަސްކަލާނގެއެވެ. އެކަލާނގެ ކުޅަދުންވަންތަކަމާއި ކުރިމަތިލެވޭނޭ އެއްވެސް ފަރާތެއް އުޑާއި ބިމުގައި ނުވެއެވެ."],["حمد ހުރީ އުޑުތަކާއި ބިންހައްދަވައި އަނދިރިކަމާއި، އަލިކަންލެއްވި اللَّه އަށެވެ. ދެންވެސް كافر ވި މީހުން އެއުރެންގެ ވެރިރަސްކަލާނގެއާއި، އެހެންތަކެއްޗާ ހަމަހަމަކޮށް شريك ކުރެތެވެ. (1)","މިގޮތަށް ފަށްޓަވާފައި މިވަނީ މާތް ﷲގެ ޙަޟްރަތުން އެކަލާނގެ އަޅުތަކުންނަށް ﴿ٱلْحَمْدُ لِلَّهِ﴾ މި ޢިބާރާތުން އެކަލާނގެއަށް ޙަމްދު ކުރާނެ ގޮތް ދަސްކޮށްދެއްވުމަށެވެ. މާނައީ އޭ ތިމަންރަސްކަލާނގެ އަޅުތަކުންނޭވެ! ތިޔަބައިމީހުން ތިމަންރަސްކަލާނގެއަށް ޙަމްދުކޮށް ސަނާކިޔަން އެދޭނަމަ الْحَمْدُ لِلَّهِ މިފަދައިން ކިޔާށެވެ. ތިމަންރަސްކަލާނގެ ތިޔަބައިމީހުންނަށް އިޙްސާންތެރިވެވޮޑިގެން ކޮށްދެއްވާފައިވާ ހެޔޮކަންތަކަށް ޓަކައި ތިމަންރަސްކަލާނގެ ޙަޟްރަތަށް ޝުކުރުވެރިވާށެވެ. އެހެނީ، ތިމަންރަސްކަލާނގެއީ ހުރިހާ ޙަމްދެއް ޙައްޤުވެވޮޑިގެންވާ ތިޔަބައިމީހުންގެ ވެރިރަސްކަލާނގެއެވެ. އެކަލާނގެ ވަނީ ނެތުމުގެ ތެރޭން އުޑާއި ބިން، އެތަންތަނުގައިވާ އެކި ވައްތަރުގެ ޢަޖާއިބުތަކާއި، ލޯތަކާއި ސިކުނޑިތައް ޙައިރާންކުރުވާ ފަދަ ވައްތަރުވައްތަރުގެ މަޚްލޫޤާތުތަކާ އެކު، އުފައްދަވައި ފުރިހަމަ ކުރައްވާފައެވެ. އުޑާއި ބިމަކީ މާތް ﷲގެ ކުޅަދުންވަންތަކަމަށް ދަލީލުކުރާ، ބުއްދި ޙައިރާންކުރުވާ ދަލީލުތަކުގެ ތެރެއިން ދެ ދަލީލެވެ. ދެންވެސް، މާތް ﷲގެ ނިޢުމަތްތަކަށް އިންކާރުކުރާ ކާފިރުން އެކަލާނގެއާއި، އަމިއްލައަށް އެއްވެސް އެއްޗެއް ޚަލްޤު ނުކުރެވޭ އަދި އޭގެ ޒާތުގައި ޚަލްޤުކުރެވިފައިވާ ތަކެއްޗާ އެއްވަރުކުރެއެވެ. މާތް ﷲގެ ވަޙީބަސްފުޅު ﴿يَعْدِلُونَ﴾ އައިސްފައިވަނީ العدل އިންނެވެ. އެއީ ހަމަހަމަކުރުމެވެ. ޢަރަބިން ބުނެ އުޅެއެވެ. عدلت هذا بهذا (އަހަރެން މިއެއްޗާ އެއެއްޗާ ހަމަހަމަކޮށްފީމެވެ.) އެހެންކަމުން މާތް ﷲގެ ވަޙީބަސްފުޅުގެ މާނައީ އެބައިމީހުން މާތް ﷲއާ އެހެން ތަކެއްޗާ ހަމަހަމަކޮށް އެއްވަރު ކުރެއެވެ. އެއީ ބުދެވެ."],["އެކަލާނގެއީ، މަށިން ތިޔަބައިމީހުން ހެއްދެވި ރަސްކަލާނގެއެވެ. ދެން (ތިޔަބައިމީހުން މަރުވުމަށް) أجل އެއް ކަނޑައަޅުއްވައި، ނިޔާކުރެއްވިއެވެ. އަދި (ތިޔަބައިމީހުން އަލުން ދިރުއްވުމަށް) އެކަލާނގެ حضرة ގައި ކަނޑައަޅުއްވާފައިވާ أجل އެއް ވެއެވެ. ދެން އެއަށްފަހު (ވެސް) ތިޔަބައިމީހުން شك ކުރަމުއެވެ. (2)","މަތިވެރިވަންތަ އެކަލާނގެއީ ތިޔަބައިމީހުންގެ ބަފައިކަލުން އާދަމު عليه السلام މަށިން ހައްދަވައި، އެކަލޭގެފާނުގެ ނަސްލު ބިމުން އުފެދޭ ކާބޯތަކެތިން ޙާޞިލުވި ދެރަވެގެންވާ ފެނެއްގެ ޚުލާޞާއަކުން ލެއްވެވި ރަސްކަލާނގެއެވެ. އަދި ކޮންމެ އިންސާނަކަށް ވަކި މުއްދަތެއްގެ އަޖަލެއް ކަނޑައެޅުއްވިއެވެ. އެ އަޖަލު ނިމުމުން އޭނާ މަރުވެ ނިމިދެއެވެ. އަދި ތިޔަބައިމީހުން އަލުން ދިރުއްވުމަށް އެކަލާނގެ ފިޔަވައި އެހެން އެއްވެސް ފަރާތަކަށް ނުއެނގޭ ވަކި އަޖަލެއް ކަނޑައެޅުއްވިއެވެ. އެއީ ޤިޔާމަތް ދުވަހެވެ. ދުނިޔެ ފަނާވާ އަޖަލެވެ. އޭ ކާފިރުންނޭވެ! ދެންވެސް ތިޔަބައިމީހުން އަލުންދިރުއްވޭނެކަމަށް ޝައްކުކޮށް އިންކާރުކުރަނީހެއްޔެވެ؟"],["އެކަލާނގެއީ، އުޑުތަކާއި ބިމުގައި (އަޅުކަންވެވުން حق ވެގެން) ވާ، اللَّه އެވެ. ތިޔަބައިމީހުން ސިއްރުކުރާ ކަންތަކާއި، ތިޔަބައިމީހުން ފާޅުކުރާ ކަންތައް އެކަލާނގެ ދެނެވޮޑިގެންވެތެވެ. އަދި ތިޔަބައިމީހުން، ހޯދައިގަންނަ ކަންތައް އެކަލާނގެ ދެނެވޮޑިގެންވެތެވެ. (3)","އުޑާއި ބިމުގައިވެސް އަޅުކަންކުރެވޭ ފަރާތަކީ މާތް ﷲއެވެ. އުޑާއި ބިމުގައި ވާހައި ތަކެއްޗެއް އެކަލާނގެއަށް އަޅުކަންކޮށް، އެކަލާނގެ އެއްކައުވަންތަކަމަށް ހެކިވެ، އެކަލާނގެ އިލާހުވަންތަކަން ޤަބޫލުކުރެއެވެ. ތިޔަބައިމީހުން ސިއްރުކުރާ އަދި ފާޅުކުރާ ވާހަކައާއި ކަންކަން އެކަލާނގެ ދެނެވޮޑިގެން ވެއެވެ. އަދި ތިޔަބައިމީހުން ކުރާ ހެޔޮކަންތަކާއި ނުބައި ކަންތައްވެސް ދެނެވޮޑިގެން ވެއެވެ. ތިޔަބައިމީހުންގެ ޢަމަލުތަކުގެ ތެރެއިން އެއްވެސް ކަމެއް އެކަލާނގެއަށް ވަންހަނާވެގެން ނުވެއެވެ. އެޢަމަލުތަކަށް އެކަލާނގެ ތިޔަބައިމީހުންނަށް ޖަޒާދެއްވާނެއެވެ. މިއީ ޚަލްޤުތަކުންނަށް އޮތް ވަޢީދުގެ ބަސްފުޅެކެވެ."],["އެ آية ތަކަށް އެއުރެން ފުރަގަސްދޭކަމުގައިވި آية ތަކެއް މެނުވީ، އެއުރެންގެ ވެރިރަސްކަލާނގެ آية ތަކުގެ ތެރެއިން އެއްވެސް آية އެއް އެއުރެންގެ ގާތަކަށް ނާދެތެވެ. (4)","އެ ކާފިރުންގެ ގާތަށް މާތް ﷲގެ އެއްކައުވަންތަކަމަށާއި، މުޙައްމަދު ﷺ ގެ ރަސޫލުކަން ތެދުކަމަށް ދަލީލުކުރާ ކޮންމެ ދަލީލެއް އަޔަސް އަދި ކޮންމެ މުޢުޖިޒާތެއް އެބައިމީހުންނަށް ފެނުނަސް އެބައިމީހުން އެއަށް ނުބަލައި ފުރަގަސް ދެއެވެ."],["ފަހެ، ހަމަކަށަވަރުން، حق ބަސްފުޅު އެއުރެންގެ ގާތަށް އައިހިނދު، އެއުރެން އެބަސް ދޮގުކުޅައެވެ. ފަހެ، އެއުރެން އެކަމަކަށް ފުރައްސާރަކޮށް އުޅުނު ކަންތަކުގެ خبر ތައް އަދި ފަހުން އެއުރެންގެ ގާތަށް އަންނާނެތެވެ. (5)","އެންމެ ފަހުގެ ރަސޫލާ ﷺ އެކަލޭގެފާނުގެ ވެރިރަސްކަލާނގެ ޙަޟްރަތުން ގެންނެވި ޙައްޤު ބަސްފުޅު ކަމުގައިވާ ޤުރްއާން ވެސް އެބައިމީހުން ވަނީ ދޮގުކޮށްފައެވެ. އެބައިމީހުންނަށް ލިބޭނެ ޢަޛާބުގެ ވައްތަރުތައް އެބައިމީހުންނަށް ވަރަށް އަވަހަށް އެނގޭނެއެވެ. މާތް ﷲ ވަނީ ތިން ސިފައަކުން ކާފިރުން ސިފަކުރައްވާފައެވެ. ފުރަތަމަ ސިފައަކީ އީމާންކަމަށް ފުރަގަސްދިނުމެވެ. ދެވަނަ ސިފައަކީ މާތް ﷲގެ އާޔަތްތައް ދޮގުކުޅައުމެވެ. ތިންވަނަ ސިފައަކީ ރަސޫލުބޭކަލުން ގެންނެވި ތަކެއްޗަށް މަލާމާތްކޮށް ފުރައްސާރަކުރުމެވެ. ނަތީޖާއަކީ: މި ނުބައި ޖަރީމާގެ ޢުޤޫބާތް އެބައިމީހުންނަށް ވަރަށް އަވަހަށް އެނގޭނެއެވެ. ދެން މާތް ﷲ ވަނީ އިސްވެދިޔަ ރަސޫލުބޭކަލުން ދޮގުކުޅަ އުއްމަތްތަކުން ޢިބުރަތް ލިބިގަތުމަށް އެބައިމީހުންނަށް ގޮވައިލައްވާފައެވެ."],["އެއުރެންގެ ކުރިން ތިމަންރަސްކަލާނގެ ހަލާކުކުރައްވައި ނެތިކުރެއްވީ ކިތައްކިތައް أمّة ގެ މީހުންކަން އެއުރެންނަށް ނޭނގެނީހެއްޔެވެ؟ ތިޔަބައިމީހުންނަށް، ތިމަންރަސްކަލާނގެ ނުދެއްވާ ތަނަވަސްކަމާއި، ބާރު، ތިމަންރަސްކަލާނގެ އެއުރެންނަށް ބިމުގައި ދެއްވީމެވެ. އަދި ބޯކޮށްވެހޭ ވާރޭ އެއުރެންނަށް އުޑުން ތިމަންރަސްކަލާނގެ ފޮނުއްވީމެވެ. އަދި އެއުރެންގެ ދަށުން ހިނގަހިނގާ ހުންނަ ފެންކޯރުތައް ތިމަންރަސްކަލާނގެ ލެއްވީމެވެ. ދެން އެއުރެންގެ ފާފަތަކުގެ ސަބަބުން ތިމަންރަސްކަލާނގެ އެއުރެން ހަލާކު ކުރައްވައި ނެތިކުރެއްވީމެވެ. އަދި އެއުރެންގެ ފަހުން ތިމަންރަސްކަލާނގެ އެހެން جيل އެއްގެ ބަޔަކު އުފެއްދެވީމެވެ. (6)","މާތް ﷲގެ އާޔަތްތައް ދޮގުކޮށް ފުރައްސާރަކުރާ މީހުން، އެބައިމީހުންގެ ކުރިން އިސްވެދިޔަ، ނޫޙު عليه السلام ގެ ޤައުމާއި ޢާދާއި ޘަމޫދުފަދަ ދޮގުކުޅަ ޤައުމުތަކުގެ ތެރެއިން ތިމަން ﷲ ހަލާކުކުރެއްވީ ކިތައް ޤައުމުކަން ނުދެކެނީ ހެއްޔެވެ؟ އޭ މައްކާގެ އަހުލުވެރިންނޭވެ! ތިމަންރަސްކަލާނގެ ތިޔަބައިމީހުންނަށް ނުދެއްވާ ނިޢުމަތްތަކާއި އަރާމާއި، ބިމުގައި ބާރުވެރިކަން އެބައިމީހުންނަށް ދެއްވީމެވެ. އަދި އެބައިމީހުން ކޯރުތަކާއި މޭވާ ގަސްތަކުގެ ތެރޭގައި ފެހިކަމާއި، ތަނަވަސްކަމާއި، ނިޢުމަތުގައި އުޅުމަށް ތިމަންރަސްކަލާނގެ އެބައިމީހުންގެ މައްޗަށް މެދުކެނޑުމެއް ނެތި ގިނަ ދުވަހަށް ދެމިގެންދާ ބޯ ވާރޭ ވެއްސެވީމެވެ. އަދި އެބައިމީހުންގެ ގެތަކުގެ ދަށުން ހިނގަހިނގާ ހުންނަ ކޯރުތައް ލެއްވީމެވެ. ދެން އެބައިމީހުން ކާފަރުވެ ނުކިޔަމަންތެރިވުމުން ތިމަންރަސްކަލާނގެ އެބައިމީހުންގެ ފާފަތަކުގެ ސަބަބުން އެބައިމީހުން ނެތިކުރެއްވީމެވެ. އަދި އެބައިމީހުން ނެތިކުރެއްވުމަށްފަހު އެހެން ޤައުމެއް އުފެއްދެވީމެވެ. މިއީ މައްކާގެ ކާފިރުންނަށް ދެއްވާފައިވާ އިންޒާރެކެވެ. މާނައީ އިސްވެދިޔަ މީހުންގެ ތެރެއިން ނުކިޔަމަންތެރި ކާފިރުން ނެތިކުރެއްވި ފަދައިން ތިޔަބައިމީހުން ނެތިކުރައްވައި ތިޔަބައިމީހުންނަށްވުރެ ރަނގަޅު އެހެން ބަޔަކު ގެންނެވުމަށް ތިމަންރަސްކަލާނގެ ކުޅަދުންވަންތައެވެ."],["އަދި ކަރުދާހެއްގައި ލިޔުއްވާފައިވާ ފޮތެއް، ކަލޭގެފާނަށް ތިމަންރަސްކަލާނގެ ބާވައިލެއްވިޔަސް ދެން އެއުރެންގެ އަތްތަކުން އެފޮތުގައި ބީހުނަސް، ފާޅުވެގެންވާ ޖާދޫއެއްކަމުގައި މެނުވީ ތިޔަފޮތް ނުވެޔޭ كافر ވީ މީހުން ބުނީހެވެ. (7)","މި ތާނގައި މިވަނީ ޚަލްޤުތަކުންގެ ސާހިބާ މުޙައްމަދު ﷺއަށް އެބައިމީހުން ނުކިޔަމަންތެރިވުމާއި، އެބައިމީހުންގެ ގޮތްދޫނުކުރުމާއި، އެބައިމީހުން އެކަލޭގެފާނު ދޮގުކުރުން ހާމަކުރައްވާފައެވެ. އޭ މުޙައްމަދު ﷺ އެވެ! އެބައިމީހުންގެ ބަސް ﴿وَلَن نُّؤْمِنَ لِرُقِيِّكَ حَتَّىٰ تُنَزِّلَ عَلَيْنَا كِتَـٰبًا نَّقْرَؤُهُۥ﴾ (ކަލޭގެފާނު އަހަރުމެންނަށް އަހަރުމެން ކިޔަވާނޭ ފޮތެއް ބާލުއްވައިދެއްވުމަށް ދާންދެން ކަލޭގެފާނު އުޑަށް އަރާވަޑައިގެންނެވި ކަމަށް އަހަރުމެން އީމާންނުވާނަމެވެ.) ގައި ވާ ފަދައިން، ތިމަންރަސްކަލާނގެ ކަލޭގެފާނުގެ މައްޗަށް ކަރުދާހުގައި ލިޔެވިފައިވާ ޤުރްއާނެއް ބާވައިލައްވައިގެން، އެބައިމީހުންގެ ޝައްކު ފިލުވަން އެފޮތުގައި އަތްލިޔަސް، ގޮތްދޫނުކުރުމާއި، ހަރުކަށިކަން އިސްކުރުމުގެ ގޮތުން އެބައިމީހުން ބުނާނެއެވެ. މިއީ ކޮންމެ އިންސާނަކަށް ވެސް ސިހުރުކަން އެނގޭ ފާޅުކަން ބޮޑުސިހުރެވެ."],["އަދި އެއުރެން ބުނެފޫއެވެ. އެކަލޭގެފާނުގެ އަރިހަށް ملائكة އަކު ބާވައިލައްވާފައި ނުވަނީ ކީއްވެގެންބާވައެވެ؟ (ދަންނާށެވެ!) ތިމަންރަސްކަލާނގެ ملائكة އަކު ބާވައިލެއްވިނަމަ، ކަންތަކުގެ ނިޔާކަނޑައެޅި ނިމިއްޖައީހެވެ. (އެބަހީ: ކޯފާލައްވައި އެންމެން ނެތިކުރައްވައިފީހެވެ.) ދެން (އެއަށްފަހު) އެއުރެންނަކަށް مهلة އެއް ނުދެއްވާ ހުށްޓެވެ. (8)","މައްކާގެ އަހުލުވެރިންގެ ތެރޭގައިވާ ނުކިޔަމަންތެރިކަމުގައި ޙައްދު ފަހަނައަޅާފައިވާ މީހުން ބުންޏެވެ. މުޙައްމަދު ﷺ ގެ އަރިހަށް މަލާއިކަތަކު ބާވައިލައްވާފައި ނުވަނީ ކީއްވެހެއްޔެވެ؟ އޭރުން އެބޭކަލަކު އަހަރުމެންނަށް ފެނިވަޑައިގެން އެކަލޭގެފާނަކީ ނަބީބޭކަލެއް ކަމާމެދު ވާހަކަ ދެއްކެވީހެވެ. އެބަހީ އެބޭކަލަކު އެކަލޭފާނުގެ ނަބީކަން ތެދުކަމަށް ހެކިވެވަޑައިގަތީހެވެ. ތިމަންރަސްކަލާނގެ އެބައިމީހުން އެދުނު ގޮތަށް މަލާއިކަތަކު ބާވައިލައްވައި، އެބޭކަލަކު އެބައިމީހުންނަށް ފެނި، އެބައިމީހުން އީމާން ނުވިނަމަ، އެބައިމީހުން ނެތިކޮށްލުމުގެ ޢަޛާބު އެބައިމީހުންނަށް ޙައްޤުވީހެވެ. އެބަހީ، އެބައިމީހުން އެންމެން ނެތިކޮށްލެއްވީހެވެ. އެބައިމީހުންނަށް ލަސްކޮށް ނުދެވޭނެއެވެ. އަދި ހިނދުކޮޅެއްގެ ފުރުޞަތު ވެސް ނުދެވޭނެއެވެ."],["ތިމަންރަސްކަލާނގެ رسول އަކީ، ملائكة އަކު ކަމުގައި ލެއްވިނަމަ، އެ ملائكة އަކު، ފިރިހެން އިންސާނެއްގެ ސިފައިގައި ލެއްވީމުހެވެ. އަދި އެއުރެން އޮޅުވައިލާކަންތައް (އޭރުންވެސް) އެއުރެންނަށް އޮޅުވައިލާގޮތް ތިމަންރަސްކަލާނގެ ހެއްދެވީމުހެވެ. (ނޯޓު: މި آية ން އެ އަންގަވަނީ މާތްاللَّه، رسول ކަމާއިގެން ملائكة އަކު ފޮނުއްވިނަމަ އެ ملائكة އަކު ފޮނުއްވީހީ، ފިރިހެން އިންސާނެއްގެ ސިފައިގައެވެ. އެހެނީ ملائكة އެއްގެ أصل ސޫރައިގައި ފޮނުއްވިނަމަ، އެ ملائكة އަކާ ބައްދަލުކޮށް ވާހަކަދައްކައި އުޅުމަކީ، آدم ގެދަރިންނަށް ކުޅަދާނަވެގެންވާ ކަމެއްކަމުގައި ނުވީހެވެ. އެހެންކަމުން، އެއުރެން އޮޅުވައިލަން އުޅުނު އޮޅުން އެއުރެންނަށް އޮޅޭނޭގޮތް اللَّه ހެއްދެވީއެވެ.) (9)","ތިމަންރަސްކަލާނގެ رسول އަކީ، ملائكة އަކު ކަމުގައި ލެއްވިނަމަ، އެ ملائكة އަކު، ފިރިހެން އިންސާނެއްގެ ސިފައިގައި ލެއްވީމުހެވެ. އަދި އެއުރެން އޮޅުވައިލާކަންތައް (އޭރުންވެސް) އެއުރެންނަށް އޮޅުވައިލާގޮތް ތިމަންރަސްކަލާނގެ ހެއްދެވީމުހެވެ. (ނޯޓު: މި آية ން އެ އަންގަވަނީ މާތްاللَّه، رسول ކަމާއިގެން ملائكة އަކު ފޮނުއްވިނަމަ އެ ملائكة އަކު ފޮނުއްވީހީ، ފިރިހެން އިންސާނެއްގެ ސިފައިގައެވެ. އެހެނީ ملائكة އެއްގެ أصل ސޫރައިގައި ފޮނުއްވިނަމަ، އެ ملائكة އަކާ ބައްދަލުކޮށް ވާހަކަދައްކައި އުޅުމަކީ، آدم ގެދަރިންނަށް ކުޅަދާނަވެގެންވާ ކަމެއްކަމުގައި ނުވީހެވެ. އެހެންކަމުން، އެއުރެން އޮޅުވައިލަން އުޅުނު އޮޅުން އެއުރެންނަށް އޮޅޭނޭގޮތް اللَّه ހެއްދެވީއެވެ.) (9)"],["އަދި ހަމަކަށަވަރުން، ކަލޭގެފާނުގެ ކުރީގެ رسول ންނަށްވެސް ފުރައްސާރަކުރިއެވެ. ފަހެ، އެ رسول ންނަށް ފުރައްސާރަކޮށް އުޅުނު މީހުން ކުރަމުންގެންދިޔަ ފުރައްސާރައިގެ ކަންތައް (އެބަހީ: އެކަމުގެ ކޯފާއާއި عذاب) އެއުރެން ވަށައިލިއެވެ. (10)","މިތާނގައި މިވަނީ ނަބިއްޔާގެ ހިތްޕުޅު ހަމަޖައްސަވައި ދެއްވާފައެވެ. މާނައީ އޭ މުޙައްމަދު ﷺ އެވެ. ކަލޭގެފާނުގެ ޤައުމުގެ މީހުން ކަލޭގެފާނު ދޮގުކުރުމުން އެކަމާ ކަލޭގެފާނު ހިތާމަފުޅު ނުކުރައްވާށެވެ. ކަލޭގެފާނަށްވުރެ ކުރީގެ ޤައުމުތަކުގެ މީހުން ވަނީ އެބައިމީހުންގެ ގާތަށް ފޮނުއްވުނު ނަބީބޭކަލުންނަށް ފުރައްސާރަކޮށްފައެވެ. އެބައިމީހުންގެ ފުރައްސާރައާއި މަލާމާތުގެ ސަބަބުން އެންމެ ގަދަފަދަ ޢަޛާބު އެބައިމީހުންގެ މައްޗަށް ފޮނުއްވައި މާތް ﷲ އެބައިމީހުން ނެތިކޮށްލެއްވިއެވެ."],["ކަލޭގެފާނު ވިދާޅުވާށެވެ! ތިޔަބައިމީހުން ބިމުގައި ދަތުރުފަތުރުކޮށް އުޅޭށެވެ! ދެން އެއަށްފަހު ދޮގުކުޅަ މީހުންގެ ނަތީޖާ އޮތީ ކިހިނަކުންކަން ތިޔަބައިމީހުން ދެކޭށެވެ! (11)","ފުރައްސާރަކޮށް މަލާމާތްކުރާ މީހުންނަށް ކަލޭގެފާނު ވިދާޅުވާށެވެ. ތިޔަބައިމީހުން ބިމުގައި ދަތުރުކޮށް ދޮގު ކުޅަ އުއްމަތްތަކަށް ވީގޮތް ބަލައި ފިކުރުކުރާށެވެ. މާތް ﷲ އެބައިމީހުން މުޅިން ނެތިކޮށްލައްވައި، ޢިބްރަތް ލިބިގަންނަ ބަޔަކަށް ޢިބްރަތެއް ކަމުގައި އެބައިމީހުން ނުލައްވާހެއްޔެވެ؟ މިއީ އަނިޔާވެރިންނާ މެދު މާތް ﷲ ކަންކުރައްވާ ގޮތެވެ. މާތް ﷲ ކަންކުރައްވާ ގޮތް ބަދަލުވާ ތަން ކަލޭގެފާނަށް ފެނިވަޑައިނުގަންނަވާނެއެވެ."],["ކަލޭގެފާނު ވިދާޅުވާށެވެ! އުޑުތަކާއި ބިމުގައިވާ ތަކެތި މިލްކުވެގެންވަނީ، ކާކަށްހެއްޔެވެ؟ ކަލޭގެފާނު ވިދާޅުވާށެވެ! اللَّه އަށެވެ. އެކަލާނގެ އަމިއްލަ ذات ފުޅުގެ މައްޗަށް رحمة ކަނޑައަޅުއްވައި ލިޔުއްވާފައިވެއެވެ. (އެބަހީ: އަޅުތަކުންނަށް رحمة ވަންތަވެވޮޑިގަތުމަކީ އެކަލާނގެ ذات ފުޅަށް އެކަލާނގެ ލާޒިމުކުރައްވާފައިވާ ކަމެކެވެ.) ހަމަކަށަވަރުން، އެކަލާނގެ ތިޔަބައިމީހުން قيامة ދުވަހަށް އެއްކުރައްވާނެތެވެ. އެކަމާމެދު شك އެއް ނެތެވެ. އެއުރެންގެ އަމިއްލަ نفس ތައް ނަގައިލި މީހުން (ދަންނާށެވެ!) ފަހެ، އެއުރެން إيمان އެއް ނުވާނެތެވެ. (12)","އޭ ރަސޫލާ ﷺ އެވެ! އަލުން ދިރުއްވޭނޭކަން ޤަބޫލުނުކުރާ ކަލޭގެފާނުގެ ޤައުމަށް ވިދާޅުވާށެވެ. މުޅި ކާއިނާތު އުފައްދަވައި، މިލްކުކުރައްވައި، ހުރިހާ ކަމެއް ހިންގަވައި ބަލަހައްޓަވަނީ ކޮންފަރާތެއް ހެއްޔެވެ؟ އެބައިމީހުން ޖަވާބު ދިނަސް އަދި ހަނު ތިއްބަސް، ޙަޤީޤަތް ބަޔާންކޮށްދެއްވުމުގެ ގޮތުން އެބައިމީހުނަށް ވިދާޅުވާށެވެ. ގަދަކީރިތިވަންތަ ﷲ އެވެ. ޚަލްޤުކުރެއްވުމުގައި އެކަލާނގެއަށް އެއްވެސް ބައިވެރިއަކު ނުވެއެވެ. އެކަލާނގެ ފަޟްލުވަންތަކަމާއި އިޙްސާންތެރިކަމުން އެކަލާނގެ ވަނީ އެކަލާނގެ ޒާތުފުޅުގެ މައްޗަށް ރަޙްމަތް ކަނޑައަޅުއްވައި ލިޔުއްވާފައެވެ. ހަމަކަށަވަރުން އެކަލާނގެ ތިޔަބައިމީހުންގެ ޤަބުރުތަކުން ތިޔަބައިމީހުން ތެދުކުރައްވައި އިލާހީ ޢަދުލުގެ ދުވަހަށް، ޙިސާބާއި ޖަޒާގެ ދުވަހަށް ތިޔަބައިމީހުން އެއްކުރައްވާނެއެވެ. އެދުވަހަކީ އެއްވެސް ޝައްކެއް ނެތި އަންނާނެ ދުވަހެކެވެ. އެކަމުގެ ސާފު ދަލީލު އައިސްފައިވާ އިރު، އެކަމަށް އެއްވެސް މީހަކަށް އިންކާރު ނުކުރެވޭނެއެވެ. ދޮގުކުޅަ ކާފިރުންނީ އެދުވަހު ގެއްލެނިވެގެންވާނެ މީހުންނެވެ. މާތް ﷲގެ އާޔަތްތައް ދޮގުކުރުމުގެ ސަބަބުން ބާއްޖަވެރިކަން އަބަދަށްޓަކައި އެބައިމީހުންނަށް ގެއްލި ދިޔައީއެވެ. މިޖުމްލަ ގެންނަވާފައި މިވަނީ އަބާއްޖަވެރި މުޖުރިމުންނަށް އެބައިމީހުންނަށް ލިބިގެންދާ ބޮޑު ގެއްލުން ފެނުމުން އެބައިމީހުންނަށް ވާނެ ހުތުރު ގޮތް ސިފަކޮށް ދެއްވުމަށެވެ"],["ރެއާއި ދުވާލުގެތެރޭ އުޅޭހައި ތަކެތި، މިލްކުވެގެންވަނީ އެކަލާނގެއަށެވެ. އެކަލާނގެއީ، މޮޅަށް އައްސަވާވޮޑިގެންވާ މޮޅަށް ދެނެވޮޑިގެންވާ ރަސްކަލާނގެއެވެ. (13)","މިއީ މުޝްރިކުންނަށް ދެއްކޭ އެހެން ދަލީލެކެވެ. މާނައީ ރެއާއި ދުވާލުގެ ތެރޭގައި ވާހާ އެއްޗެއް މިލްކުވެވޮޑިގެންވަނީ ހަމައެކަނި އެކަލާނގެއަށެވެ. ހުރިހާ ތަކެއްޗަކީ އެކަލާނގެ ޚަލްޤުކުރެއްވި އެކަލާނގެ އަޅުންނެވެ. ހުރިހާ ތަކެއްޗެއް ވަނީ އެކަލާނގެ ބާރުވެރިކަމުގެ ދަށުގައެވެ. އެކަލާނގެއީ ހުރިހާ ތަކެއްޗެއްގެ ޚާލިޤުވަންތަ ރަސްކަލާނގެއެވެ. އަދި ހުރިހާ ތަކެއްޗެއް މިލްކުވެވޮޑިގެންވާ ރަސްކަލާނގެއެވެ. އެކަލާނގެ އަޅުތަކުންގެ ވާހަކަ މޮޅަށް އައްސަވައި، އެބައިމީހުންގެ ޙާލު މޮޅަށް ދެނެވޮޑިގެން ވެއެވެ."],["ކަލޭގެފާނު ވިދާޅުވާށެވެ! އެހީތެރިޔަކު ކަމުގައި ތިމަންކަލޭގެފާނު ހިއްޕަވަންވީ، އިސްވެދިޔަ مثال އެއް ނެތި އުޑުތަކާއި ބިންހެއްދެވި اللَّه ނޫން އެހެންފަރާތެއް ހެއްޔެވެ؟ رزق ދެއްވަނީ އެކަލާނގެއެވެ. رزق ލިބުމަކަށް އެކަލާނގެ ބޭނުންވެވޮޑިގެނެއް ނުވެތެވެ. ކަލޭގެފާނު ވިދާޅުވާށެވެ! إسلام ވީ އެންމެ ފުރަތަމަ މީހާ ކަމުގައިވުމަށް ހަމަކަށަވަރުން، ތިމަންކަލޭގެފާނަށް އަމުރު ކުރައްވާފައިވެއެވެ. އަދި ހަމަކަށަވަރުން، شريك ކުރާ މީހުންގެ ތެރެއިން ކަލޭގެފާނު ވެވަޑައިނުގަންނަވާށެވެ! (14)","މިއީ އެބައިމީހުންގެ ކަންތަކާމެދު ރުހިވޮޑިނުގަންނަވާކަން އެންގެވުމަށް ކުރައްވާ ސުވާލެކެވެ. މާނައީ އޭ މުޙައްމަދު ﷺ އެވެ! އެބައިމީހުންގެ ކަލާނގެތަކަށް އަޅުކަންކުރެއްވުމަށް ކަލޭގެފާނަށް ގޮވައިލާ މުޝްރިކުންނަށް ކަލޭގެފާނު ވިދާޅުވާށެވެ. ނެތުމުގެ ތެރެއިން އުޑާއި ބިން ހެއްދެވި ކަލާނގެއަކީ ﷲ އަށް ވާއިރު، އެކަލާނގެ ފިޔަވައި އެހެން ފަރާތަކަށް ތިމަންކަލޭގެފާނު އަޅުކަންކުރައްވަން ވީ ހެއްޔެވެ؟ އެކަލާނގެއީ އަޅުތަކުންނަށް ރިޒުޤުދެއްވާ، އެބައިމީހުންގެ ފަރާތުން އެއްވެސް އެއްޗަކަށް ބޭނުންވެވޮޑިނުގަންނަވާ ރަސްކަލާނގެއެވެ. އަޅުތަކުންނަށް ރިޒުޤުދެއްވަނީ އެކަލާނގެއެވެ. އެބައިމީހުންގެ ފަރާތުން އެކަލާނގެ ރިޒުޤެއް ނުހިއްޕަވައެވެ. ވީއިރު، ޚާލިޤުވަންތަ ކުޅަދުންވަންތަ ކަލާނގެއަށް އަޅުކަންކުރެއްވުން ދޫކޮށްލައްވައި، އެއްވެސް ކަމެއް ނުކުރެވޭ ނިކަމެތި އެއްޗަކަށް ތިމަންކަލޭގެފާނު އަޅުކަންކުރައްވަންވީ ކީއްވެ ހެއްޔެވެ؟ ކަލޭގެފާނު އެބައިމީހުންނަށް ވިދާޅުވާށެވެ. މާތް ﷲގެ ޙުކުމަށް ބޯލަނބައި ކިޔަމަންތެރިވީ ފުރަތަމަ މީހާކަމުގައިވެ، އިސްލާމްދީނަށް ފުރަތަމަ ވަން މީހާކަމުގައި ވުމަށް އެކަލާނގެ ވަނީ ތިމަންކަލޭގެފާނަށް އަމުރުކުރައްވާފައެވެ. އަދި ތިމަންކަލޭގެފާނަށް އެންގެވިއެވެ. ކަލޭގެފާނު ޝިރުކު ކުރާ މީހުންގެ ތެރެއިން އެއްގޮތަކަށްވެސް ވެވަޑައިނުގަންނަވާށެވެ. މިއާޔަތް ބާވައިލެއްވީ މުޝްރިކުން ރަސޫލުﷲﷺއަށް ކަލޭގެފާނު ބޭނުންފުޅުވާވަރަކަށް ތިމަންމެން ކަލޭގެފާނަށް މުދާ އެއްކޮށްދީފާނަމޭ، ކަލޭގެފާނުގެ ކާބަފައިން ކުރެއްވިގޮތަށް އަޅުކަންކުރައްވަން އެނބުރިވަޑައިގަންނަވާށޭ ދެންނެވުމުންނެވެ."],["ކަލޭގެފާނު ވިދާޅުވާށެވެ! ތިމަންކަލޭގެފާނުގެ ވެރިރަސްކަލާނގެއަށް ތިމަންކަލޭގެފާނު އުރެދިއްޖެނަމަ، ބޮޑުވެގެންވާ ދުވަހެއްގެ عذاب އަށް ހަމަކަށަވަރުން ތިމަންކަލޭގެފާނު ބިރުފުޅުގަނެއެވެ. (15)","އަދިވެސް ކަލޭގެފާނު އެބައިމީހުންނަށް ވިދާޅުވާށެވެ. ތިމަންކަލޭގެފާނުގެ ވެރިރަސްކަލާނގެ ފިޔަވައި އެހެން ފަރާތަކަށް އަޅުކަންކުރައްވައި، ތިޔަބައިމީހުން އެދޭގޮތަށް ތިމަންކަލޭގެފާނު ކަންކުރައްވައިފިނަމަ، ތިމަންކަލޭގެފާނު ޤިޔާމަތް ދުވަހުގެ ޢަޛާބަށް ބިރުފުޅުގަނެއެވެ. އެއީ، ނަރަކައިގެ ތަޙައްމަލްނުކުރެވޭނޭ ގަދަފަދަ ޢަޛާބެވެ. މިތަނުގައި މިވަނީ މުޝްރިކުން ރަސޫލާ ﷺގެ ކިބައިން އެދެމުން ދިޔަ ކަންތަކާމެދު އެބައިމީހުން މާޔޫސްކުރައްވާފައެވެ."],["އެދުވަހުން، އެމީހެއްގެ ކިބައިން އެ عذاب ދުރުކުރައްވާފައިވާ މީހާ (ދަންނަށާވެ!) ފަހެ، ހަމަކަށަވަރުން އެމީހަކަށް އެކަލާނގެ رحمة ލައްވައިފިއެވެ. އަދި بيان ވެގެންވާ نصيب ލިބުމަކީ އެއީއެވެ. (16)","މާތް ﷲ އެމީހަކު ނަރަކައިން މިންޖުކުރެއްވި މީހާ، އެކަލާނގެ ރުއްސެވުމާއި ރަޙްމަތް ލިބި ކާމިޔާބުވެއްޖެއެވެ. މިއީ ފާޅުކަން ބޮޑު ކާމިޔާބީއެވެ. މާތް ﷲ ވަޙީކުރައްވާފައިވާ ފަދައިންނެވެ. ﴿فَمَن زُحْزِحَ عَنِ ٱلنَّارِ وَأُدْخِلَ ٱلْجَنَّةَ فَقَدْ فَازَ﴾ (ފަހެ ނަރަކައިން އެއްކިބާކުރައްވައި ސުވަރުގެ ވެއްދެވި މީހާ ކާމިޔާބުވެއްޖެ ކަން ކަށަވަރެވެ.) ޢަރަބި ބަހުގައި الفوز އަކީ ހިތް އެދޭ ކަމެއް ކާމިޔާބުކުރުމެވެ. ދެން މާތް ﷲ މިބަޔާންކުރައްވަނީ ފައިދާދެއްވައި ގެއްލުންދެއްވާ ފަރާތަކީ، އަދި އެހީތެރިވެދެއްވައި، ނިކަމެތިކުރައްވާ ފަރާތަކީ ހަމައެކަނި އެކަލާނގެ ކަމާއި، ބުދުތައް ނޫންކަން ބަޔާންކުރައްވާފައެވެ. އެކަލާނގެ ވަޙީކުރައްވަނީ"],["އަދި اللَّه، ތިބާޔަށް ގެއްލުމެއް މެދުވެރިކުރައްވާނަމަ، އެކަލާނގެ މެނުވީ އެކަން ފިއްލަވާނެ އެހެންފަރާތެއް ނުވެއެވެ. އަދި އެކަލާނގެ ތިބާޔަށް ހެޔޮގޮތެއް މެދުވެރިކުރައްވާނަމަ، (އެކަން ދުރުކުރާނޭ އެހެންފަރާތެއް ނުވެއެވެ.) ފަހެ، އެކަލާނގެއީ ކޮންމެކަމެއްގެ މައްޗަށް ކުޅަދުންވަންތަ ރަސްކަލާނގެއެވެ. (17)","އެކަލާނގެ ކަލޭގެފާނަށް ފަޤީރުކަން ނުވަތަ ބަލިމަޑުކަން ފަދަ އިމްތިޙާނެއް ކުރިމަތިކުރައްވައިފިނަމަ، ޢާލަމްތަކުގެ ވެރިރަސްކަލާނގެ ފިޔަވައި އެކަން ފިއްލަވާނޭ އެހެން ފަރާތެއް ނުވެއެވެ. އެކަން ދުރުކުރުމަކީ އެކަލާނގެ ފިޔަވައި އެހެންފަރާތެއްގެ ބާރުގެ ދަށުގައި ވާކަމެއް ނޫނެވެ. އަދި ރަނގަޅު ޞިއްޙަތާއި، ނިޢުމަތާއި، ރިޒްޤު ފަދަ ހެޔޮކަމެއް ކަލޭގެފާނަށް ދެއްވައިފިނަމަ، އެކަން އަނބުރައިލެވޭނޭ އެއްވެސް ފަރާތެއް ނުވެއެވެ. އެހެނީ، ފައިދާއާއި ގެއްލުން ދެއްވޭނެ ފަރާތަކީ ހަމައެކަނި އެކަލާނގެއެވެ. އެބައިމީހުން އަޅުކަންކުރާ ބުދުތަކެއް ނޫނެވެ."],["އަދި އެކަލާނގެއީ، އެކަލާނގެ އަޅުތަކުންގެ މައްޗަށް ގަދަވެވޮޑިގެންވާ ރަސްކަލާނގެއެވެ. އަދި އެކަލާނގެއީ، މޮޅަށް ދެނެވޮޑިގެންވާ، حكيم ވަންތަ ރަސްކަލާނގެއެވެ. (18)","އެކަލާނގެއީ އެކަލާނގެ ޚަލްޤުތަކުންގެ މައްޗަށް ގަދަވެވޮޑިގެންވާ، އެކަލާނގެއަށް ހުރިހާ ތަކެއްޗެއް ކިޔަމަންވާ، ވަރުގަދަ ޖައްބާރުންވެސް އެކަލާނގެއަށް ބޯލަނބާ ރަސްކަލާނގެއެވެ. އެކަލާނގެއީ ކުރައްވާ ހުރިހާ ކަމެއްގައި ޙިކްމަތްވަންތަ، އަޅުތަކުންގެ ޢަމަލުތައް މޮޅަށް ދެނެވޮޑިގަންނަވާ ރަސްކަލާނގެއެވެ. ދެން މާތް ﷲ މިވަނީ ރަސޫލުﷲ ﷺ އަށް އެކަލާނގެ ދެއްވި މީސްތަކުން ޙައިރާންކުރުވަނިވި މުޢުޖިޒާތްތަކުން ތާއީދު ލިބިފައިވާ، އެކަލޭގެފާނުގެ ރަސޫލުކަން ތެދުކަމަށް އެކަލާނގެ ހެކިވެވޮޑިގަންނަވާކަން ބަޔާންކުރައްވާފައެވެ. އެކަލޭގެފާނުގެ އެންމެ ބޮޑު މުޢުޖިޒާތަކީ ކީރިތި ޤުރްއާނެވެ. އެކަލޭގެފާނަކީ ލިޔުއްވާން އަދި ކިޔުއްވާން ދެނެވަޑައިނުގަންނަވާ އުއްމީއަކަށް ވުމާއެކުވެސް އެކަލޭގެފާނު ވަނީ މުޢުޖިޒާތެއްކަމުގައިވާ އެފޮތް ގެންނަވާފައެވެ. އެފޮތް އެކަލޭގެފާނުގެ މައްޗަށް ބާވައިލެއްވީ މާތް ﷲ އެވެ."],["ކަލޭގެފާނު ވިދާޅުވާށެވެ! ހެކިބަހެއްގެގޮތުން އެންމެބޮޑީ، ކޮން އެއްޗެއްހެއްޔެވެ؟ ކަލޭގެފާނު ވިދާޅުވާށެވެ! ތިމަންކަލޭގެފާނާއި ތިޔަބައިމީހުންނާ ދެމެދު اللَّه ހެކިވެވޮޑިގެންވެއެވެ. ތިޔަބައިމީހުންނަށާއި، އެމީހަކާ ހަމަޔަށް ފޯރި މީހަކަށް އެއިން ތިމަންކަލޭގެފާނު إنذار ކުރެއްވުމަށް ތިމަންކަލޭގެފާނަށް މި قرآن، وحى ކުރެއްވިއެވެ. ހަމަކަށަވަރުން، اللَّه އާއެކުގައި އެހެން إله ންތަކެއް ވާކަމަށް ތިޔަބައިމީހުން ހެކިވަނީ ހެއްޔެވެ؟ ކަލޭގެފާނު ވިދާޅުވާށެވެ! ތިމަންކަލޭގެފާނު (އެކަމަކަށް) ހެތްކެއް ނުވަމެވެ. ކަލޭގެފާނު ވިދާޅުވާށެވެ! އެކަލާނގެއީ، ހަމަކަށަވަރުން، އެއްކައުވަންތަ ކަލާނގެއެވެ. އަދި ހަމަކަށަވަރުން، ތިމަންކަލޭގެފާނު ވަނީ، ތިޔަބައިމީހުން شريك ކުރާ ތަކެތިން ބަރީއަވެގެންނެވެ. (19)","ކަލޭގެފާނު ވިދާޅުވާށެވެ! ހެކިބަހެއްގެގޮތުން އެންމެބޮޑީ، ކޮން އެއްޗެއްހެއްޔެވެ؟ ކަލޭގެފާނު ވިދާޅުވާށެވެ! ތިމަންކަލޭގެފާނާއި ތިޔަބައިމީހުންނާ ދެމެދު اللَّه ހެކިވެވޮޑިގެންވެއެވެ. ތިޔަބައިމީހުންނަށާއި، އެމީހަކާ ހަމަޔަށް ފޯރި މީހަކަށް އެއިން ތިމަންކަލޭގެފާނު إنذار ކުރެއްވުމަށް ތިމަންކަލޭގެފާނަށް މި قرآن، وحى ކުރެއްވިއެވެ. ހަމަކަށަވަރުން، اللَّه އާއެކުގައި އެހެން إله ންތަކެއް ވާކަމަށް ތިޔަބައިމީހުން ހެކިވަނީ ހެއްޔެވެ؟ ކަލޭގެފާނު ވިދާޅުވާށެވެ! ތިމަންކަލޭގެފާނު (އެކަމަކަށް) ހެތްކެއް ނުވަމެވެ. ކަލޭގެފާނު ވިދާޅުވާށެވެ! އެކަލާނގެއީ، ހަމަކަށަވަރުން، އެއްކައުވަންތަ ކަލާނގެއެވެ. އަދި ހަމަކަށަވަރުން، ތިމަންކަލޭގެފާނު ވަނީ، ތިޔަބައިމީހުން شريك ކުރާ ތަކެތިން ބަރީއަވެގެންނެވެ. (19)"],["ތިމަންރަސްކަލާނގެ އެއުރެންނަށް ފޮތް ދެއްވި މީހުން، އެއުރެންގެ ދަރިން ދަންނަ ފަދައިން އެއުރެން އެކަލޭގެފާނު (އެބަހީ: محمد ގެފާނު) ދަނެތެވެ. (އެބަހީ: توراة އާއި، إنجيل ގެ أهل ވެރިން، محمد ގެފާނަކީ رسول އަކުކަން ރަނގަޅަށް ދަނެތެވެ.) އެއުރެންގެ نفس ތައް ގެއްލެނި ކުޅަމީހުން (ދަންނާށެވެ!) ފަހެ، އެއުރެން إيمان އެއް ނުވާނެތެވެ. (20)","ތައުރާތާއި އިންޖީލުގައި އައިސްފައިވާ ސިފަފުޅުތަކާއެކު، އެބައިމީހުންގެ އަމިއްލަ ދަރިން ދަންނަ ފަދައިން ޔަހޫދީންނާއި ނަޞާރާއިންގެ ޢިލްމުވެރިން އެކަލޭގެފާނު ދަނެއެވެ. އެހެންނަމަވެސް، އެބައިމީހުން އެކަލޭގެފާނުގެ ރަސޫލުކަމަށް އިންކާރުކުރަނީ، އެކަލޭގެފާނަކީ ބަނީއިސްރާއީލުގެ ބޭކަލަކަށް ނުވާތީ އޮތް ޙަސަދައާއި ރުޅިވެރިކަމުގެ ސަބަބުންނެވެ. ހަލާކުވެ ގެއްލެނިވާނެ ބަޔަކީ ހަމަ އެބައިމީހުންނެވެ. رُوِيَ أَنَّ عُمَرَ بْنَ الْخَطَّابِ رَضِيَ اللهُ عَنْهُ قَالَ لِعَبْدِاللهِ بْنِ سَلَام: إِنَّ اللهَ أَنْزَلَ عَلَى نَبِيِّهِ مُحَمَّدٍ صَلَى اللهُ عَلَيْهِ وَسَلَّم: ﴿ٱلَّذِينَ ءَاتَيْنَـٰهُمُ ٱلْكِتَـٰبَ يَعْرِفُونَهُۥ كَمَا يَعْرِفُونَ أَبْنَآءَهُمُ ۘ ﴾ فَكَيْفَ هَذِهِ الْمَعْرِفَةُ؟ فَقَالَ عَبْدُاللهِ: يَا عُمَرُ لَقَدْ عَرَفْتُهُ حِيْنَ رَأَيْتُهُ كَمَا أَعْرِفُ ابْنِي وَمَعْرِفَتِي بِمُحَمَّدٍ صَلَّى اللهُ عَلَيْهِ وَسَلَّمَ أَشَدُّ مِنْ مَعْرِفَتِي بِابْنِي فَقَالَ عُمَرُ وَكَيْفَ ذَلِكَ فَقَالَ: أَشْهَدُ أَنَّهُ رَسُولُ اللهِ حَقٌّ مِنَ اللهِ وَقَدْ نَعَتَهُ اللهُ فِي كِتَابِنَا وَلَا أَدْرِيْ مَا تَصْنَعُ النِّسَاءُ، فَقَبَّلَ عُمَرُ رَأْسَ عَبْدِاللهِ وَقَالَ: وَفَّقَكَ اللهُ يَا ابْنَ سَلَام فَقَدْ صَدَقْتَ. (الكشّاف للزمخشري، 1/321) ރިވާވެގެން ވެއެވެ. (ޢުމަރު ބްނު އަލްޚައްޠާބު رضي الله عنه ޢަބްދުﷲ ބްނު ސަލާމް رضي الله عنه އާ ސުވާލުކުރެއްވިއެވެ. (ޢަބްދުﷲ ބްނު ސަލާމަކީ ޔަހޫދީންގެ ޢިލްމުވެރިއެއްގެ ގޮތުގައި ހުންނަވާފައި އިސްލާމްވެވަޑައިގަތް ބޭކަލެކެވެ.) މާތް ﷲ ވަނީ އެކަލާނގެ ނަބިއްޔާ މުޙައްމަދު ﷺ ގެ މައްޗަށް ﴿ٱلَّذِينَ ءَاتَيْنَـٰهُمُ ٱلْكِتَـٰبَ يَعْرِفُونَهُۥ كَمَا يَعْرِفُونَ أَبْنَآءَهُمُ ۘ ﴾ މި އާޔަތް ބާވައިލައްވާފައެވެ. މިއީ ކިހިނެއް އެނގޭ އެނގުމެއް ހެއްޔެވެ؟ އެހިނދު ޢަބްދުﷲ رضي الله عنه ވިދާޅުވިއެވެ. ޢުމަރު އެވެ. ހަމަކަށަވަރުން ތިމަންކަލޭގެފާނަށް އެކަލޭގެފާނު ފެނިވަޑައިގަތް ހިނދު ތިމަންކަލޭގެފާނުގެ ދަރިކަލުން އެނގިވަޑައިގަންނަވާ ފަދައިން ތިމަންކަލޭގެފާނަށް އެކަލޭގެފާނު އެނގިވަޑައިގަތެވެ. އަދި ތިމަންކަލޭގެފާނަށް އިތުރު އެކަލޭގެފާނު އެނގިވަޑައިގަންނަވާ މިންވަރު ތިމަންކަލޭގެފާނުގެ ދަރިކަލުން އެނގިވަޑައިގަންނަވާ މިންވަރަށްވުރެ ބޮޑެވެ. އެހިނދު ޢުމަރު رضي الله عنه ވިދާޅުވިއެވެ. އެއީ ކިހިނަކުން ހެއްޔެވެ؟ އެހިނދު ޢަބްދުﷲ رضي الله عنه ވިދާޅުވިއެވެ. އެއީ މާތް ﷲގެ ޙަޟްރަތުން ފޮނުއްވި ޙައްޤު ރަސޫލާކަމަށް ތިމަންކަލޭގެފާނު ހެކިވެވަޑައިގަންނަވަމެވެ. މާތް ﷲ ވަނީ ތިމަންމެނަށް ބާވައިލެއްވި ފޮތުގައި އެކަލޭގެފާނު ސިފަކުރައްވާފައެވެ. އެހެނަސް، އަންހެނުން ހަދަނީ ކޮން އެއްޗެއް ކަމެއް ތިމަންކަލޭގެފާނަށް އެނގިވަޑައިނުގަނެއެވެ. އެ ހިނދު ޢުމަރު رضي الله عنه ޢަބްދުﷲ رضي الله عنه ގެ އިސްތަށިފުޅުގައި ބޮސްދެއްވައި ވިދާޅުވިއެވެ. އޭ އިބްނު ސަލާމެވެ! މާތް ﷲ ކަލޭގެފާނަށް ހެޔޮ މަގަށް ތައުފީޤު ދެއްވާށިއެވެ. ކަލޭގެފާނު ތިޔަ ވިދާޅުވީ ތެދުބަސްފުޅެވެ. (އަލްކައްޝާފު، އައްޒަމަޚްޝަރީ، ޖ: 1، ޞ: 321)"],["اللَّه އާމެދު ހަދައިގެން ދޮގުބުނި މީހަކަށްވުރެން ނުވަތަ، އެކަލާނގެ آية ތައް ދޮގުކުޅަ މީހަކަށްވުރެން، އަނިޔާވެރިކަންބޮޑީ ކާކުހެއްޔެވެ؟ ހަމަކަށަވަރުން، އަނިޔާވެރިންނެއް ނުދިނޭނެތެވެ. (21)","މާތް ﷲއާ މެދު ދޮގުހަދައި، އެކަލާނގެއަށް ޝިރުކުކޮށް، އެކަލާނގެއަށް ދަރިކަލަކު ވާކަމަށް ބުނެ، ކީރިތި ޤުރްއާނާއި، ޙައިރާންކުރުވަނިވި މުޢުޖިޒާތްތައް ދޮގުކޮށް އެއީ ސިޙުރޭ ބުނި މީހަކަށްވުރެ އަނިޔާވެރިކަން ބޮޑު އެއްވެސް މީހަކު ނެތެވެ. ހަމަކަށަވަރުން މާތް ﷲއާ މެދު ދޮގުހަދާ އަނިޔާވެރިންނަށް ތައުފީޤު ނުދެއްވާނެއެވެ. އަދި އެބައިމީހުން ކާމިޔާބުނުވާނެއެވެ."],["ތިމަންރަސްކަލާނގެ އެއުރެން އެންމެން އެއްތަނަކަށް އެއްކުރައްވާދުވަސް (ހަނދުމަކުރާށެވެ!) ދެން، شريك ކުޅަ މީހުންނަށް ތިމަންރަސްކަލާނގެ وحى ކުރައްވާހުށީމެވެ. ތިޔަބައިމީހުން شريك ން ކަމުގައި ހީކޮށްގެން އުޅުނު ތަކެތި ކޮބައިހެއްޔެވެ؟","-"],["ދެން ތިމަންމެންގެ ވެރި اللَّه ގަންދީ ބުނަމުއޭ، شريك ކުޅަ ބަޔަކު ކަމުގައި ތިމަންމެން ނުވަމުއޭ، އެއުރެން ބުނުން ނޫން ބަހަނާއެއް އެއުރެން ދައްކާކަށް ނެތެވެ. (23)","ދެން ތިމަންމެންގެ ވެރި اللَّه ގަންދީ ބުނަމުއޭ، شريك ކުޅަ ބަޔަކު ކަމުގައި ތިމަންމެން ނުވަމުއޭ، އެއުރެން ބުނުން ނޫން ބަހަނާއެއް އެއުރެން ދައްކާކަށް ނެތެވެ. (23)"],["އެއުރެންގެ އަމިއްލަ نفس ތަކުގެ މައްޗަށް ދޮގުހެދީ ކިހިނެއްކަން އަދި އެއުރެން ދޮގުން އުފައްދައި އުޅުނު ތަކެތި އެއުރެންގެ ކިބައިން ގެއްލިގެންދިޔައީ ކިހިނަކުންކަން ތިބާ ދެކޭށެވެ! (24)","މިއީ އެބައިމީހުންނަށް ކުރެވުނު ކަންތަކާމެދު ދެރަވެ ތިބެވެސް، އެބައިމީހުންގެ އެ ދޮގުހެދުމާމެދު ޙައިރާންވާން ޖެހޭކަން އެންގެވުމަށް ގެންނަވާފައިވާ ޢިބާރާތެކެވެ. މާނައީ އޭ ރަސޫލާ ﷺ އެވެ. ޣައިބުގައިވާ ހުރިހާ ކަމެއް މޮޅަށް ދެނެވޮޑިގަންނަވާ އިލާހުގެ ޙަޟްރަތުގައި ތިމަންމެން ޝިރުކުނުކުރަމޭ ބުނެ އެބައިމީހުން އަމިއްލަ ނަފުސުތަކުގެ މައްޗަށް ދޮގުހެދީ ކިހިނެއްކަން، އަދި އެބައިމީހުން އިލާހުންކަމަށް ދަޢުވާކޮށްގެން އުޅުނު އިލާހުން އެބައިމީހުންނަށް ގެއްލިގެންގޮސް، އެތަކެއްޗަށް މާތް ﷲގެ ޙަޟްރަތުން އެބައިމީހުންނަށްޓަކާ ކަމެއް ކޮށްނުދެވުނީ ކިހިނެއްކަން ކަލޭގެފާނު ބައްލަވާށެވެ!"],["އަދި ކަލޭގެފާނަށް ކަނުލައިއަހާ މީހުން، އެއުރެންގެ ތެރެއިންވެއެވެ. އަދި އެއުރެންނަށް އެ ވިދާޅުވާ އެއްޗެއް ނުވިސްނުމަށްޓަކައި، އެއުރެންގެ ހިތްތަކުގެ މަތީގައި ފަރުދާއެއް ލެއްވީމެވެ. އަދި އެއުރެންގެ ކަންފަތްތަކުގައި ބީރުކަމެއްލެއްވީމެވެ. އަދި އެއުރެންނަށް ކޮންމެ آية އެއް ފެނުނަސް، އެއުރެން އެއަކަށް إيمان އެއް ނުވެތެވެ. އެހެންކަމާއެކު، އެއުރެން ކަލޭގެފާނާ جدل ކުރުމަށް ކަލޭގެފާނުގެ އަރިހަށް އަތުވެއްޖެހިނދަކު كافر ވި މީހުން ބުނެތެވެ. ތިޔައީ އެވޭލާ މީހުންގެ ފުލޯކު ވާހަކަތަކެއް ކަމުގައި މެނުވީ ނުވެއެވެ. (25)","އަދި ކަލޭގެފާނު ޤުރްއާން ކިޔަވައިވިދާޅުވާ އަޑު އަހާ މީހުން އެބައިމީހުންގެ ތެރެއިން ވެއެވެ. ކަލޭގެފާނު ކިޔަވައިވިދާޅުވާ އެއްޗެއް ނުވިސްނޭހެން އެބައިމީހުންގެ ހިތްތަކުގައި ތިމަންރަސްކަލާނގެ ފަރުދާ ލެއްވެވީމެވެ. އެއީ ކީރިތި ޤުރްއާނުގެ ޙުކުމްތަކާއި ސިއްރުތައް ނުވިސްނަން އެބައިމީހުންގެ ހިތްތައް އެބައިމީހުން އަމިއްލައަށް ބަންދުކޮށް، އެ ޤުރްއާން އަޑުއެހުމުން އެބައިމީހުންގެ ކަންފަތްތައް ބަންދުކުރީތީއެވެ. އެހެންވެ، އެބައިމީހުންނާއި އެފޮތް ވިސްނައި ފަހުމުވުމާއި ދެމެދު މާތް ﷲ ހުރަސް ކުރިމަތިކުރެއްވީއެވެ. މިކަމުން އެބައިމީހުން މަގުފުރެދުމުގައި ޙައްދު ފަހަނައަޅައި ގޮސްފައިވާ މިންވަރު ދައްކައިދެއެވެ. މުޙައްމަދު ﷺ ގެ ރަސޫލުކަން ތެދުކަމުގެ މައްޗަށް ހަނދު ދެފަޅިވުމާ، ވާރޭވެހުމާ، އެކަލޭގެފާނުގެ ދުޢާގެ ބަރަކާތުން ކުޑަ ކާއެތިކޮޅެއް ގިނަވުން ފަދަ، ޙައިރާންކުރުވަނިވި މުޢުޖިޒާތްތައް އެބައިމީހުންނަށް ކިތަންމެ ވަރަކަށް ފެނުނަސް އެބައިމީހުން އީމާން ނުވާނެއެވެ."],["އަދި އެއުރެން އެ قرآن އަށް تبع ވުން (މީސްތަކުންނަށް) މަނާކުރެތެވެ. އަދި އެއުރެން އެއިން ދުރުވެގަނެތެވެ. (އެކަމުން) އެއުރެންނަށް ނޭނގިތިބެ އަމިއްލަ نفس ތައް މެނުވީ އެއުރެން ހަލާކެއް ނުކުރެތެވެ. (26)","އަދި އެބައިމީހުން މީސްތަކުން އެ ޤުރްއާން އަޑުއެހުން މަނާކުރެއެވެ. އަދި އަމިއްލައަށް އެއިން ދުރުވެގަނެއެވެ. އެބައިމީހުންގެ މިޢަމަލުން އެބައިމީހުންގެ އަމިއްލަ ނަފްސުތައް މެނުވީ އެބައިމީހުން ހަލާކުނުކުރެއެވެ. އެބައިމީހުންގެ މޮޔަކަން ބޮޑުކަމާއި، ވިސްނުންކޮށިކަމުން އެބައިމީހުންނަށް އެކަން އިޙްސާސުނުވެއެވެ. ފަހެ، އެބައިމީހުން ވަނީ މަގުފުރެދުމާ މަގުފުރެއްދުމާ ދެކަން އެއްކޮށްފައެވެ."],["އެއުރެން ނަރަކައިގެ ކުރިމަތީގައި ބައިތިއްބަވާހިނދު ކަލޭގެފާނު ދެކެވަޑައިގަންނަވާނެ ނަމައެވެ. ދެން އެއުރެން ބުނާނެތެވެ. އޭ ސަހަރޯއެވެ! ތިމަންމެން (ދުނިޔެއަށް) އަނބުރާ ފޮނުއްވާނެނަމަ ކޮންފަދަހެއްޔެވެ؟ އޭރުން ތިމަންމެންގެ ވެރިރަސްކަލާނގެ آية ތައް ދޮގެއް ނުކުރާނޫއެވެ. އަދި إيمان ވި މީހުންގެ ތެރެއިން ތިމަންމެން ވާނޫއެވެ. (27)","އެބައިމީހުން ނަރަކައިގެ ކުރިމަތީގައި ބޭތިއްބުމުން، ތެދުވެރި އީމާނަކުން އީމާންވެ، އެންމެ ފަހުގެ ނަބިއްޔާގެ މައްޗަށް ބާވައިލެއްވުނު ޤުރްއާން ދޮގުނުކުރަން އެބައިމީހުން ދުނިޔެއަށް އެނބުރިދާން އެދޭ ހިނދު ކަލޭގެފާނު އެބައިމީހުން ދެކެވަޑައިގަންނަވާނެނަމައެވެ. لو ގެ ޖަވާބު ފޮރުވިފައިވަނީ ކަމުގެ ބޮޑުކަން ހާމަކުރުމަށެވެ. މާނައީ: ބިރުން ގޮސް އިސްތަށިތައް ނުރަވެ، ހަށިތައް ތުރުތުރު އަޅާވަރުގެ ބިރުވެރި މަންޒަރެއް ކަލޭގެފާނަށް ފެނިވަޑައިގަންނަވާނެއެވެ."],["އަދި ކިއެއްތަ! އެއުރެން ކުރިން ވަންހަނާކޮށްގެން އުޅުނު ކަންތައް އެއުރެންނަށް ފާޅުވިއެވެ. އަދި އެއުރެން (ދުނިޔެއަށް) އަލުން ފޮނުއްވިނަމަ، އެއުރެންނަށް ނަހީކުރެއްވި ކަންތަކަށް އެއުރެން އެނބުރި ހިނގައްޖައީހެވެ. އަދި ހަމަކަށަވަރުން، އެއުރެންނަކީ ދޮގުހަދާ ބަޔަކުކަން ކަށަވަރެވެ. (28)","އަދި ކިއެއްތަ، އެބައިމީހުން ހީވެސް ނުކުރާ ކަހަލަ ޢަޛާބުގެ ވައްތަރުތައް އެބައިމީހުންނަށް ފެނުނެވެ. އެބައިމީހުންގެ ޢަމަލުތައް އިޞްލާޙުކޮށް، ކުރެވުނު ކުށްތައް ރަނގަޅުކުރަން ދުނިޔެއަށް އެނބުރިދާން އެބައިމީހުން އެދުނީ އެހެންވެއެވެ. އެބައިމީހުން ދުނިޔެ އަށް އަލުން ފޮނުއްވި ނަމަ، އެބައިމީހުން ކާފިރުކަމަށް އެނބުރި ދިޔައީހެވެ. އީމާންކަމަށް އެބައިމީހުން ކުރާ ދަޢުވާއަކީ ދޮގު ދަޢުވާއެކެވެ."],["އަދި އެއުރެން ބުނެފޫއެވެ. ތިމަންމެންގެ ދުނިޔޭގެ ދިރިތިބުން މެނުވީ، އެހެން ދިރިތިބުމެއް ނެތެވެ. އަދި އަލުން ދިރުއްވައި ފޮނުއްވާނެ ބަޔަކު ކަމުގައި ތިމަންމެން ނުވަމުއެވެ. (29)","އުރެދުމުގައި ޙައްދުފަހަނައަޅައި ގޮސްފައިވާ އެކާފިރުން ބުނީ ތިމަންމެންގެ މިދުނިޔޭގެ ޙަޔާތް ނޫނީ ޙަޔާތެއް ނެތެވެ. އަލުން ދިރުއްވުމެއްވެސް ހިސާބު ބެއްލެވުމެއްވެސް ނެތެވެ. އަދި ޖަޒާ އާއި ޢުޤޫބާތެއްވެސް ނެތެވެ. މަރުވުމަށް ފަހު އެހެން ޙަޔާތަކަށް އެނބުރި ދިއުމެއް ނެތެވެ."],["އެއުރެންގެ ވެރިރަސްކަލާނގެ حضرة ގައި އެއުރެން ބައިތިއްބަވާހިނދު ކަލޭގެފާނު ދެކެވަޑައިގަންނަވާނެ ނަމައެވެ. (އެހިނދު) އެކަލާނގެ وحى ކުރައްވާނެތެވެ. މިއީ ތެދު حقيقة ކަމުގައި ނުވޭހެއްޔެވެ؟ އެއުރެން ދަންނަވާނެތެވެ. ތިމަންމެންގެ ވެރިރަސްކަލާނގެ ގަންދީ ބުނަމެވެ. ނޫނެކެވެ. އެކަލާނގެ وحى ކުރައްވާނެތެވެ. ފަހެ، ތިޔަބައިމީހުން كافر ވެ އުޅުނުކަމުގެ ސަބަބުން ތިޔަބައިމީހުން عذاب ގެ ރަހަ ލިބިގަންނާށެވެ! (30)","އަދަބުދިނުމަށްޓަކައި އަޅަކު އޭނާގެ ސާހިބުމީހާގެ ކުރިމަތީގައި ބަހައްޓާ ފަދައިން، ހިސާބު ބެއްލެވުމަށްޓަކައި ޢާލަމްތަކުގެ ވެރިރަސްކަލާނގެ ޙަޟްރަތުގައި، އެބައިމީހުން ބައިތިއްބަވާ ހިނދު ކަލޭގެފާނު ދެކެވަޑައިގަންނަވާނެ ނަމަ، އެބައިމީހުންގެ ޙާލާމެދު ހަމްދަރްދީ ވެވަޑައިގެންނެވީހެވެ. މާތް ﷲ އެބައިމީހުންނާ ސުވާލު ކުރައްވާނެއެވެ. އަލުން ދިރުއްވުމާ މި އެނބުރިއައުން މިއީ ތެދު ޙަޤީޤަތް ކަމުގައި ނުވޭ ހެއްޔެވެ؟ ސުވާލު ގެންނަވާފައި ވަނީ އެބައިމީހުން ޤިޔާމަތް ދުވަސް ދޮގުކޮށްފައިވާތީ، އެބައިމީހުންނަށް ރުހިވޮޑިނުގަންނަވާކަން އެންގެވުމަށެވެ. އެބައިމީހުން ދަންނަވާނެއެވެ. އަޅަމެންގެ ވެރިރަސްކަލާނގެ ގަންދީ ބުނަމެވެ. ނޫނެކެވެ. ހަމަކަށަވަރުން އެއީ ތެދު ޙަޤީޤަތެވެ. އެބައިމީހުން އެވަނީ އެބައިމީހުން ބުނި ބަހަށް ހުވައިން ގަދަކަން ދީފައެވެ. މާތް ﷲ އެބައިމީހުންނަށް ވަޙީކުރައްވާނެއެވެ. އެހެންވިއްޔާ، ތިޔަބައިމީހުން މާތް ﷲއަށް ކާފިރުވެ، އެކަލާނގެ ރަސޫލުބޭކަލުން ދޮގުކުރީތީވެ، ޢަޛާބުގެ ރަހަ ދެކޭށެވެ. ދެން މާތް ﷲ ގެންނަވާފައި މިވަނީ އެ އަބާއްޖަވެރިން ގެއްލި ހަލާކުވުމުގެ ވާހަކައެވެ."],["اللَّه އާ ބައްދަލުވާނެ ކަމާމެދު إنكار ކޮށް، ދޮގުކުޅަ މީހުން ގެއްލި ހަލާކުވެއްޖެކަން ކަށަވަރެވެ. قيامة ގެ ވަގުތު ކުއްލިއަކަށް އެއުރެންގެ ގާތަށް އަންނަހިނދު އެއުރެން ބުނާނެތެވެ. އަހުރެމެން އެދުވަހާމެދު ކުޅަ إهمال ގެ މައްޗަށް އަހުރެމެންނަށް ހުރި ހިތާމައެއްގެ ބޮޑުކަމާއެވެ! އެއުރެން އެހިނދު ތިބޭނީ އެއުރެންގެ ފާފަތައް އެއުރެންގެ ބުރިކަށިތަކުގެ މަތީގައި އުފުލައިގެންނެވެ. ދަންނާށެވެ! އެއުރެން އުފުލާ ކުށްތަކުގެ ނުބައިކަމާއެވެ. (31)","އަލުން ދިރުއްވާނޭ ކަމާއި، އެއާއި ވިދިގެން އަންނަ ހިސާބު ބެއްލެވުމާއި ޖަޒާ ދެއްވުން ދޮގުކުޅަ މީހުން ގެއްލި ހަލާކުވެގެން ހިނގައްޖެއެވެ. އެބައިމީހުންނަށް އޭގެ ވަގުތު ނޭނގި ތިއްބައި ކުއްލިއަކަށް ޤިޔާމަތުގެ ވަގުތު އެބައިމީހުންގެ ގާތަށް އައިސް ޖެހުމުން އެބައިމީހުން ބުނާނެއެވެ. އަހަރުމެން މާތް ﷲ އަށް ކިޔަމަންވުމުގައި ފަރުވާކުޑަކޮށްފައި ވާތީ އާއި، ހެޔޮ ޢަމަލުކޮށް މިދުވަހަށް ތައްޔާރުވުމުގައި ފަރުވާކުޑަކޮށްފައިވާތީ އަހަރުމެންނަށް ހުރި އަބާއްޖަވެރިކަމާއި ހިތާމައެއްގެ ބޮޑުކަމާއެވެ. އޭރު އެބައިމީހުން ތިބޭނީ އެބައިމީހުން ކުރި ފާފަތަކުގެ ބުރަ އެބައިމީހުންގެ ބުރިކަށިމަތީގައި އުފުލައިގެންނެވެ. އެބައިމީހުން އުފުލައިގެން ތިބި ބުރައިގެ ނުބައިކަމާއެވެ. \n ދެން މާތް ﷲ ބަޔާން މިކުރައްވަނީ މި ފަނާވަނިވި ދުނިޔޭގެ ޙަޔާތުގެ ޙަޤީޤަތެވެ. އެއީ، ޖާހިލުން އެއަށް ހެއްލުންތެރިވާ، ވިދާލި ވިދުވަރެއް ނުވަތަ ލޯމަތިން ގެއްލިގެންދާ އަވާމެންދުރެއް ކަމުގައި މެނުވީ ނުވެއެވެ. އެކަލާނގެ ވަޙީކުރައްވަނީ"],["ދުނިޔޭގެ ދިރިއުޅުމަކީ ކުޅިވަރެއްކަމުގައްޔާއި، މަޖަލެއްކަމުގައި މެނުވީ ނުވެއެވެ. تقوى ވެރިވާ މީހުންނަށް آخرة ގެ ގޮވަތި ހެޔޮކަން މާބޮޑެވެ. ފަހެ، ތިޔަބައިމީހުންނަކަށް ނުވިސްނޭހެއްޔެވެ؟ (32)","ދުނިޔޭގައި ވާހައި އާރޯކަމާއި، އުފަލާއި، ނިޢުމަތަކީ ގެއްލިގެންދާނޭ އެއްޗެއް ކަމުގައްޔާއި، ޖާހިލުން އެއަށް ހެއްލުންތެރިވާ ހެއްލުމެއް ކަމުގައި މެނުވީ ނުވެއެވެ. އަދި ކުޑަކުދިން ކުޅޭ ފަދަ ކުޅިވަރެއް ކަމުގައި މެނުވީ ނުވެއެވެ. އެއީ ދާދި އަވަހަށް ނެތި ހިނގައިދާނޭ އެއްޗެކެވެ. އާޚިރަތާއި އެތަނުގައި ވާހާ ނިޢުމަތްތައް ހެޔޮކަން ބޮޑުވެފައި ދެމިހުންނާނެއެވެ. މާތް ﷲއަށް ތަޤްވާވެރިވެ، އެކަލާނގެ ޢަޛާބަށް ބިރުވެތިވާ ބަޔަކަށެވެ. އެހެނީ، އާޚިރަތަކީ ދެމިއޮތުމުގެ ގޮވައްޗެވެ. ދުނިޔެއަކީ ފަނާވާނެ ތަނެކެވެ. ތިޔަބައިމީހުންގެ ކާފިރުކަމާއި ނުކިޔަމަންތެރިކަން ދޫނުކޮށް ތިޔަ ތިބެނީ، ތިޔަބައިމީހުންނަށް އެކަން ނުވިސްނެނީ ހެއްޔެވެ؟"],["އެއުރެން (އެބަހީ: كافر ން) ބުނާބުނުމުގެ ސަބަބުން ކަލޭގެފާނަށް މޮޅިވެރިކަން ލިބިވަޑައިގަންނަވަމުންދާކަން ތިމަންރަސްކަލާނގެ ދެނެވޮޑިގެންވަމެވެ. ފަހެ، އެއުރެންނަށް އެ ދޮގުކުރެވެނީ ކަލޭގެފާނެއް ނޫންކަން ކަށަވަރެވެ. އެހެނެއްކަމަކު އަނިޔާވެރިން ދެކޮޅުހަދަނީ اللَّه ގެ آية ތަކާމެދުގައެވެ. (33)",'قد މިތާނގައި އައިސްފައިވަނީ ބަޔާންކުރެވޭ ވާހަކަ ގަދަ ކުރުމަށެވެ. މާނައީ އެބައިމީހުން ކަލޭގެފާނު ދޮގުކުރާކަމާއި، ކަލޭގެފާނަށް އެކަމުން މޮޅިވެރިކަން ލިބި އަސަރުކުރާކަން ތިމަންރަސްކަލާނގެ ރަނގަޅަށް ދެނެވޮޑިގެން ވަމެވެ. ޙަޤީޤަތުގައި އެބައިމީހުން ކަލޭގެފާނުގެ ރަސޫލުކަން ތެދުކަމަށް ޤަބޫލުކުރެއެވެ. އެހެނަސް އެބައިމީހުންގެ ކާފިރުކަމާއި ނުކިޔަމަންތެރިކަން ބޮޑުކަމުން މާތް ﷲގެ އާޔަތްތައް ދޮގުކުރަނީއެވެ. حَدَّثَنَا أَسْبَاطُ: عَنِ السُّدِّيِّ: اِلْتَقَى الْأَخْنَسُ بْنُ شُرَيْقٍ وَأَبُوْ جَهْلٍ، فَخَلَا الْأَخْنَسُ بِأَبِيْ جَهْلٍ، فَقَالَ: يَا أَبَا الْحَكَمِ، أَخْبِرْنِيْ عَنْ مُحَمَّدٍ، أَصَادِقٌ هُوَ أَمْ كَاذِبٌ؟ فَإِنَّهُ لَيْسَ ههُنَا مِنْ قُرَيْشٍ أَحَدٌ غَيْرِيْ وَغَيْرُكَ يَسْمَعُ كَلَامَنَا! فَقَالَ أَبُوْ جَهْلٍ: وَيْحَكَ، وَاللهِ إِنَّ مُحَمَّدًا لَصَادِقٌ، وَمَا كَذَبَ مُحَمَّدٌ قَطُّ، وَلَكِنْ إِذَا ذَهَبَ بَنُوْ قُصَيِّ بِاللِّوَاءِ وَالْحِجَابَةِ وَالسِّقَايَةِ وَالنُّبُوَّةِ، فَمَاذَا يَكُونُ لِسَائِرِ قُرَيْشٍ؟ فَذَلِكَ قَوْلُهُ: ﴿وَلَـٰكِنَّ ٱلظَّـٰلِمِينَ بِـَٔايَـٰتِ ٱللَّهِ يَجْحَدُونَ﴾". (تفسير جامع البيان في تفسير آي القرآن للطبري، حديث: 13193) (އައްސުއްދީގެ އަރިހުން އަސްބާޠު ރިވާކުރައްވާފައި ވެއެވެ. އަލްއަޚްނަސް ބްނު ޝުރައިޤާއި އަބޫޖަހުލާ ދިމާވިއެވެ. އެހިނދު އަބޫޖަހުލު އެކަހެރިކޮށްގެން އަޚްނަސު ބުންޏެވެ. އޭ އަބުލްޙަކަމެވެ. ﷲ އަށް ޓަކައި ބުނެބަލާށެވެ. މުޙައްމަދު ﷺ އާ ބެހޭގޮތުން އަހަރެންނަށް ބުނެދީބަލާށެވެ. އެކަލޭގެފާނަކީ ތެދުވެރިއެއް ހެއްޔެވެ؟ ނުވަތަ ދޮގުވެރިއެއް ހެއްޔެވެ؟ ފަހެ، ހަމަކަށަވަރުން މިތާނގައި އަހަރުމެންގެ ވާހަކަ އަޑުއަހަން ޤުރައިޝުގެ މީހުންގެ ތެރެއިން އަހުރެންނާއި ކަލޭ ފިޔަވައި އިތުރު މީހަކު ނެތެވެ. އެހިނދު އަބޫޖަހުލު އޭނާއަށް ބުންޏެވެ. ކަލެއަށް ހަލާކުހުއްޓެވެ. މާތް ﷲ ގަންދީ ބުނަމެވެ. ހަމަކަށަވަރުން މުޙައްމަދު ﷺ އަކީ ތެދުވެރިއެކެވެ. އަދި މުޙައްމަދު ﷺ ދުވަހަކުވެސް އިތުރުފުޅެއް ނަހައްދަވައެވެ. އެހެނެއްކަމަކު ދިދައުފުލުމާއި، ގެފުޅު ބެލެހެއްޓުމާއި، ގެފުޅަށް (ޒިޔާރަތްކުރާ މީހުންނަށް) ފެންދިނުމާއި، ނަބީކަން ޤުޞައްޔުގެ ދަރިކޮޅުގެ މީހުން ގެންގޮސްފިނަމަ، ޤުރައިޝުގެ ދެން ތިބިހާ މީހުންނަށް އޮތީ ކޮންކަމެއް ހެއްޔެވެ. މިއާޔަތުގައިވާ ﴿وَلَـٰكِنَّ ٱلظَّـٰلِمِينَ بِـَٔايَـٰتِ ٱللَّهِ يَجْحَدُونَ﴾ (ފަހެ، އެބައިމީހުން ކަލޭގެފާނު ދޮގުނުކުރެއެވެ. އެހެނެއްކަމަކު އަނިޔާވެރިން މާތް ﷲގެ އާޔަތްތަކާ ދެކޮޅުހަދަނީއެވެ.) އިޝާރާތް ކުރަނީއެކަމަށެވެ. (ތަފްސީރުއް ޠަބަރީ، ޙަދީޘު: 13193) އެހެންކަމުން، އެބައިމީހުން ރަސޫލާ ﷺ އަށް ކާފިރު ވަނީ ދެކޮޅުވެރިވެ ގޮތް ދޫނުކުރުމުގެ ގޮތުންނެވެ. އެކަލޭގެފާނަކީ ރަސޫލެއްކަން ނޭނގޭތީއެއް ނޫނެވެ. އެހެނީ، އެބައިމީހުން އެކަލޭގެފާނަށް ކިޔަމުން އައީ الصادق ألأمين (ތެދުވެރި އަމާނާތްތެރިޔާ) އެވެ. ދެން އެބައިމީހުން އެކަލޭގެފާނު ދޮގުކުރާތީ އެކަމާމެދު އެކަލޭގެފާނުގެ ހިތްޕުޅު ހަމަޖައްސަވަމުން މާތް ﷲ ވަޙީކުރައްވަނީ'],["ހަމަކަށަވަރުން، ކަލޭގެފާނުގެ ކުރިންވެސް رسول ންތަކެއް ދޮގުކޮށްފައިވެއެވެ. ދެން އެ ދޮގުކުރިކަމުގެ މައްޗަށް އެ رسول ން ކެތްކުރެއްވިއެވެ. އަދި ތިމަންރަސްކަލާނގެ نصر ވެރިކަން އެބޭކަލުންނާ ހަމަޔަށް އަތުވެއްޖައުމަށް ދާންދެން އެބޭކަލުންނަށް ދުއްތުރާ ކުރިއެވެ. އަދި اللَّه ގެ ކަލިމަފުޅުތަކަށް (އެބަހީ: އެކަލާނގެ رسول ންނަށް نصر ދެއްވާނެކަމަށް ކުރައްވާފައިވާ وعد ގެ ބަސްފުޅުތަކަށް) ބަދަލެއް ގެންނާނެ އެއްވެސް ފަރާތެއްނެތެވެ. ހަމަކަށަވަރުން، ކުރީގެ رسول ންގެ خبر ތައް ކަލޭގެފާނާ ހަމަޔަށް އައިސްފައިވާކަން ކަށަވަރެވެ. (34)","އޭ މުޙައްމަދު ﷺއެވެ! ހަމަކަށަވަރުން ކަލޭގެފާނުގެ ކުރިން ނުހަނު ޤަދަރުވެރި، ގިނަ ޢަދަދެއްގެ ރަސޫލުބޭކަލުން ވަޑައިގަތުމުން، އެބޭކަލުންގެ ޤައުމުތަކުން އެބޭކަލުން ދޮގުކޮށްފައި ވެއެވެ. ކަލޭގެފާނު އެބޭކަލުންގެ ނަމޫނާގައި ހިއްޕަވައިގެން ކަލޭގެފާނުގެ ޤައުމުގެ ފަރާތުން ލިބިވަޑައިގަންނަވާ ދުއްތުރާތަކަށް ކެތްކުރައްވާށެވެ. ކަލޭފާނަށް މާތް ﷲ މަގެއް ދައްކަވަންދެން ކަލޭގެފާނު ކެތްކުރެއްވުން މާ އައުލާކަން ބޮޑެވެ. އެހެނީ، ކަލޭގެފާނަކީ ޢާލަމްތަކަށް ފޮނުއްވި ރަސޫލެކެވެ. ފަހެ، ކަލޭގެފާނުގެ ކުރިން ވަޑައިގެންނެވި ރަސޫލުބޭކަލުން ވަނީ، މާތް ﷲ އެބޭކަލުންނަށް ނަޞްރުދެއްވަންދެން، އެބޭކަލުންގެ ޤައުމުތަކުން އެބޭކަލުންނަށް ކުރިމަތިވެ ވަޑައިގެންނެވި އިމްތިޙާނާއި، ދޮގުކުރުމާއި، ފުރައްސާރައަށް ކެތްކުރައްވާފައެވެ. މާތް ﷲގެ ވަޢުދުފުޅު ބަދަލުކުރާނޭ ފަރާތެއް ނުވެއެވެ. މާތް ﷲ ބައެއް ރަސޫލުބޭކަލުންނަށް ނަޞްރުދެއްވައި، އެބޭކަލުން ދޮގުކުރި އެބޭކަލުންގެ ޢަދުއްވުން ނެތިކޮށްލެއްވި ގޮތުގެ ވާހަކަ މިހާރު ވާނީ ކަލޭގެފާނާ ހަމައަށް އައިސްފައެވެ. މިއީ ރަސޫލުﷲﷺގެ ހިތްޕުޅު ހަމަޖެއްސެވުމަށް ގެންނަވާފައިވާ އާޔަތެކެވެ."],["އެއުރެން އެނބުރި ފުރަގަސްދިނުން ކަލޭގެފާނަށް ބޮޑުކަމަކަށް ވެއްޖެނަމަ، އެއުރެންނަށް معجزة އެއް ގެނެސް ދެއްވުމަށްޓަކައި ބިމުގެ އަޑީގައި ބިންގަރާހެއް ނުވަތަ އުޑަށް އަރާނެ ސިޑިއެއް ހޯއްދެވުމަށް ކަލޭގެފާނަށް ކުޅަދާނަވެގެންވާނަމަ، އެކަންކުރައްވައި ބައްލަވާށެވެ! (އެބަހީ: ކަލޭގެފާނަކަށް އެކަމެއް ނުކުރެއްވޭނެއެވެ. ކަލޭގެފާނަށް އޮތްކަމަކީ اللَّه ގެ حكم ފުޅު އަތުވެއްޖައުމަށް ދާނދެން ކެތްކުރެއްވުމެވެ.) اللَّه އިރާދަކުރެއްވިނަމަ، ތެދުމަގުގެ މައްޗަށް އެއުރެން އެއްކުރައްވައިފީހެވެ. ފަހެ، ހަމަކަށަވަރުން، جاهل ންގެ ތެރެއިން ކަލޭގެފާނު ވެވަޑައިނުގަންނަވާށެވެ! (35)","އެބައިމީހުން ކަލޭގެފާނުގެ ކިބައިން އެނބުރި ފުރަގަސްދިނުން ކަލޭގެފާނަށް ބޮޑުކަމަކަށް ވަންޏާ، ކަލޭގެފާނަށް ކުޅަދާނަވެގެން ވާނަމަ، ބިމުގެ އަޑިން ބިންގަރާހެއް ހޯއްދަވާށެވެ. ނުވަތަ އުޑަށް އަރާނެ ސިޑިއެއް ހޯއްދަވައިގެން އުޑަށް އަރުއްވައި، އެބައިމީހުން އެދޭ އާޔަތްތަކާއި މުޢުޖިޒާތްތައް އެބައިމީހުންނަށް ގެނެސްދެއްވަބައްލަވާށެވެ. މިގޮތަށް ވަޙީކުރެއްވުމުގެ ބޭނުމަކީ އެބައިމީހުން އީމާންވުމަށް އެކަލޭގެފާނު ދަހިވެތިވެވަޑައިގަތުން ދޫކޮށްލެއްވުމެވެ. އަދި އެބައިމީހުން ފުރަގަސް ދިނުމުން އެކަލޭގެފާނު ހިތްޕުޅުދަތިނުވުމެވެ. މާތް ﷲ އިރާދަކުރައްވާނަމަ އެއެންމެންނަށް ހިދާޔަތު ދެއްވައި، އެއަށް ޢަމަލުކުރާނެ ގޮތުގެ މަގު ދެއްކެވީހެވެ. އެކަމަކު އެކަން ނުކުރެއްވީ އެއީ އެކަލާނގެ ޙިކްމަތްތެރިކަމުން ބޭރު ކަމަކަށް ވާތީއެވެ. ފަހެ، މާތް ﷲގެ ޙިކްމަތްތެރިކަން ނުދަންނަ، އެކަލާނގެ އިރާދަކުރައްވާ ކަންތަކުގެ ޙަޤީޤަތް ނޭނގޭ ޖާހިލުންގެ ތެރެއިން ކަލޭގެފާނު ވެވަޑައިނުގަންނަވާށެވެ. މިއާޔަތުގައި ވެސް މިބަޔާންކުރައްވަނީ، ރަސޫލުﷲ ﷺއެކަލޭގެފާނުގެ ޤައުމުގެ މީހުންނަށް ހިދާޔަތު ލިބުމަށް އެދިވަޑައިގަންނަވާ މިންވަރެވެ. އެކަލޭގެފާނަށް ބިމުގެ އަޑިން ނުވަތަ އުޑުން އެބައިމީހުން އީމާންވާ ކަހަލަ މުޢުޖިޒާތެއް ގެނެސްދެއްވޭނެނަމަ އެކަންވެސް ކުރެއްވީހެވެ. އެހެންވެ ދެން މާތް ﷲ ވަޙީކުރައްވަނީ"],["ހަމަކަށަވަރުން (ކަލޭގެފާނުންގެ ގޮވައިލެއްވުމަށް) އިޖާބަދެނީ (ވިސްނުމާއެކު) އަޑުއަހާ މީހުންނެވެ. އަދި اللَّه، މަރުވެފައިވާ މީހުން އަލުން ދިރުއްވާހުށްޓެވެ. ދެން އެއުރެން އަނބުރާ رجوع ކުރައްވާހުށީ އެކަލާނގެ حضرة އަށެވެ. (36)","އޭ މުޙައްމަދު ﷺ އެވެ! ފުރައްސާރަކުރާ އެ އަބާއްޖަވެރިން ކަލޭގެފާނުގެ ދަޢުވަތަށް އިޖާބަނުދޭނެއެވެ. އެ ދަޢުވަތަށް އިޖާބަދޭނީ މާތް ﷲގެ ކަލާމްފުޅު ވިސްނުންތެރިކަމާއި، ޢިބްރަތް ޙާޞިލުކުރުމާއެކު އަޑުއަހާ މީހުންނެވެ. މަރުވެފައިވާ ކާފިރުންނެއް ނޫނެވެ. އެއީ، އީމާންނުވާ، ނުވިސްނޭ، ހިތްތައް މަރުވެފައިވާ ކާފިރުންނެވެ. މިތާނގައި މަރުވެފައިވާ މީހުންނޭ ވަޙީކުރައްވާފައިވަނީ ކާފިރުންނަށެވެ. އެބައިމީހުން މަރުވެފައިވާ މީހުންގެ ގޮތުގައި ސިފަކުރައްވާފައި ވަނީ އެއީ ނުވިސްނޭ، ފަހުމު ނުވާ ހިތްތައް މަރުވެފައިވާ މީހުންނަށް ވާތީއެވެ. މިތާނގައި އަޑުއެހުމުގެ މާނައަކީވެސް ވިސްނުންތެރިކަމާ، ޢިބްރަތް ޙާޞިލުކުރުމާ އެކު އަޑުއެހުމެވެ. މިކާފިރުން ޙިސާބުބައްލަވައި، ޖަޒާދެއްވުމަށް އެނބުރިދާނީ ގަދަކީރިތިވަންތަ މާތް ﷲގެ ޙަޟްރަތަށެވެ، ޤަތާދާ ވިދާޅުވިއެވެ. މިއާޔަތަކީ މުއުމިނު މީހާއާއި ކާފިރު މީހާގެ މިސާލެކެވެ. ފަހެ، މުއުމިނު މީހާ މާތް ﷲގެ ކަލާމްފުޅު އަޑުއަހައި އެ ވިސްނައިގަނެ، އެއިން ފައިދާ ލިބިގަނެއެވެ. ކާފިރު މީހާ އަކީ ބީރު މަންމަނެކެވެ. އޭނާއަށް ހިދާޔަތު ނުފެނެއެވެ. އަދި އޭގެ ފައިދާއެއް ނުލިބެއެވެ. ދެން އަނެއްކާވެސް އެބައިމީހުންގެ ބޯހަރުކަން ބަޔާންކުރައްވަމުން މާތް ﷲ ވަޙީކުރައްވަނީ"],["އެއުރެން ބުނެފޫއެވެ. އެކަލޭގެފާނުގެ ވެރިރަސްކަލާނގެ حضرة ން އެކަލޭގެފާނަށް معجزة އެއް ބާވައިލައްވާފައި ނުވަނީ ކީއްވެގެން ބާވައެވެ؟ ކަލޭގެފާނު ވިދާޅުވާށެވެ! ހަމަކަށަވަރުން، معجزة އެއް ބާވައިލެއްވުމަށްވެސް اللَّه ކުޅަދުންވަންތައެވެ. އެހެނެއްކަމަކު އެއުރެންކުރެ ގިނަމީހުން (އެކަމެއް) ނުދަނެތެވެ. (37)","ޚަލްޤުތަކުންގެ ސާހިބާ ﷺގެންނަވައި އެބައިމީހުންނަށް ދެއްކެވި މުޢުޖިޒާތްތައް ޤަބޫލުނުކުރާ ހިސާބަށް އެބައިމީހުންގެ މަގުފުރެދުން ގޮސްފައިވާ މައްކާގެ ބުދަށް އަޅުކަންކުރާ ކާފިރުން ބުންޏެވެ. ކަލޭގެފާނުގެ މައްޗަށް ޖަމަލާއި، އަސާއާއި، ކާތަކެތީގެ ސުފުރާ ފަދަ، ބުއްދި ޙައިރާންކޮށްލާ، މީސްތަކުން އީމާންވުމަށް މަޖުބޫރުކުރާ މުޢުޖިޒާތެއް ބާވައިނުލައްވަނީ ހެއްޔެވެ؟ މިއީ އެބައިމީހުން ގޮތް ދޫނުކުރުމުގެ ގޮތުން ކުރި ސުވާލެކެވެ. ކަލޭގެފާނު އެބައިމީހުންނަށް ވިދާޅުވާށެވެ. ތިޔަބައިމީހުން ތިޔަ ހުށަހެޅި ކަން ތިޔަބައިމީހުންނަށް ކޮށްދެއްވުމަށް މާތް ﷲ ކުޅަދުންވަންތައެވެ. އެކަމަކު އެ ފަދަ މުޢުޖިޒާތެއް ބާވައިލައްވައިފިއްޔާ އެބައިމީހުންނަށް ކުރިމަތިވާނޭ މުޞީބާތް އެޖާހިލުންނަކަށް ނޭނގެއެވެ. އެހެނީ، އެފަދަ މުޢުޖިޒާތެއް އައުމުން، އެބައިމީހުން އެއަށް އީމާންނުވިއްޔާ މުޅި ޤައުމު ފަނާކޮށް ނެތިކޮށްލުމުގެ ޢަޛާބު އެބައިމީހުންނަށް ޙައްޤުވީއެވެ. އިސްވެދިޔަ އުއްމަތްތަކާ މެދު މާތް ﷲ ކަންކުރައްވާފައިވާ ފަދައިންނެވެ. ދެން މާތް ﷲ މިވަނީ އެބައިމީހުން އެދުނު އެއްޗެއް ބާވައިލައްވަން އެކަލާނގެ ކުޅަދުންވަންތަކަމުގެ ދަލީލެއްގެ ގޮތުގައި އެކަލާނގެ ޤުދްރަތްތެރިކަމާއި،ޢިލްމު ތަނަވަސްވެގެންވާ ކަމުގެ ހެއްކެއް ގެންނަވާފައެވެ."],["ބިމުގައި ހިނގާބިނގާއުޅޭ ދިރޭ ކޮންމެ އެއްޗެއްވިޔަސް، އަދި އޭގެ ދެފިޔައިން އުދުހޭ ދޫންޏެއްވިޔަސް، ތިޔަބައިމީހުން ފަދަ أمّة ތަކެއް ކަމުގައި ނޫނީ ނުވެއެވެ. ފޮތުގައި (ނުލިޔުއްވާ) ތިމަންރަސްކަލާނގެ އެއްވެސް އެއްޗެއް ދުލެއް ނުކުރައްވަމެވެ. ދެން އެތަކެތި (قيامة ދުވަހުން) އެއްކުރައްވާހުށީ އެތަކެތީގެ ވެރިރަސްކަލާނގެ حضرة އަށެވެ. (38)","ފުރާނަ ހުރެގެން ބިންމަތީގައި އުޅޭ ކޮންމެ އެއްޗެއް ވިޔަސް، އަދި އޭގެ ދެފިޔައިން ޖައްވުގައި އުދުހޭ ދޫންޏެއް ވިޔަސް، ތިޔަބައިމީހުން ފަދަ، މަޚްލޫޤުންގެ ޖަމާޢަތެއް ކަމުގައި ނޫނީ ނުވެއެވެ. މާތް ﷲ އެތަކެތި ހައްދަވާފައި، އެތަކެތި އުޅޭނެގޮތް ކަނޑައަޅުއްވައި، އޭގެ ރިޒުޤު ހަމަޖައްސަވައި، އަޖަލު ކަނޑައަޅުއްވައެވެ. ހުރިހާ މަޚްލޫޤުންގެ ހުރިހާ ބޭނުންތަކެއް ހަމަޖެހިގެންދިއުމަށް ބޭނުންވާ އެއްވެސް އެއްޗެއް ތިމަންރަސްކަލާނގެ ކީރިތި ޤުރްއާނުގައި ނުލިޔުއްވައި ދޫކުރައްވާފައި ނުވެއެވެ. ދެން ހުރިހާ އެންމެން އެނބުރި ދިއުން ވަނީ އެކަލާނގެ ޙަޟްރަތަށެވެ. އަދި އެކަލާނގެ އެންމެންނަށް ފުރިހަމަ ޖަޒާ ދެއްވާނެއެވެ. ފަހެ، ޖަނަވާރުތަކާއި، ސޫފާސޫތްޕާއި، ދޫނިތަކުގެ އަމަލުތައްވެސް ދޫކޮށްނުލައްވައި، އޭގެ ހުރިހާ ހަރަކާތަކާ ކަމެއް ރައްކާތެރި ކުރައްވާ ރަސްކަލާނގެ ޖަނަވާރުންނަށާއި ސޫފާސޫތްޕަށް ދެއްވާފައި ނުވާ ބުއްދިއާއި ވިސްނުން ތިޔަބައިމީހުންނަށް ދެއްވާފައި ވާއިރު، ތިޔަބައިމީހުންގެ ޢަމަލުތައް ނުބައްލަވައި ދޫކޮށްލައްވައި، އެ ރައްކާތެރިކުރެއްވުމުގައި ފަރުވާކުޑަކުރައްވައި، ތިޔަބައިމީހުންނަށް ޖަޒާ ނުދެއްވައި ދޫކުރައްވާނީ ކިހިނެއް ހެއްޔެވެ؟ ދެން އެކަލާނގެ ވަޙީކުރައްވަނީ"],["ތިމަންރަސްކަލާނގެ آية ތައް ދޮގުކުޅަ މީހުންވަނީ، އަނދިރިތަކެއްގެ ތެރޭގައިވާ، ބީރު އަދި މަންމަން ބަޔަކުކަމުގައެވެ. اللَّه އިރާދަކުރައްވާ މީހަކު މަގު ފުރައްދަވަތެވެ. އަދި އެކަލާނގެ އިރާދަކުރައްވާ މީހަކު ސީދާ ވެގެންވާ ތެދުމަގެއްގައި ލަހައްޓަވަތެވެ. (39)","ޤުރްއާން ދޮގުކުޅަ މީހުން އަޑުނީވޭ ބީރު މީހުން އަދި ވާހަކަނުދެއްކޭ މަންމަނުން ފަދައެވެ. އަދި މިއާއެކު އެބައިމީހުން ވަނީ ކަނު އަނދިރިކަމެއްގެ ތެރޭގައެވެ. މިފަދަ މީހަކު މަގު ހޯދާނީ ކިހިނެއް ހެއްޔެވެ؟ ނުވަތަ މަގުފުރެދުމުން ނުކުންނާނީ ކިހިނެއް ހެއްޔެވެ؟ ހިދާޔަތު ދެއްވާ ފަރާތަކީ ހަމަ އެކަނި މާތް ﷲ އެވެ. އެކަލާނގެ އިރާދަކުރައްވާ ފަރާތަކަށް ތެދުމަގު ދައްކަވައެވެ. އަދި އެކަލާނގެ އިރާދަކުރައްވާ ފަރާތެއް މަގުފުރައްދަވައެވެ. އިންސާނާ އެކަމަށް ތައްޔާރުވެފައި ހުރި މިންވަރު ބައްލަވާފައެވެ. މަޖްބޫރުކުރައްވައިގެންނެއް ނޫނެވެ. އޭނާގެ ޢަމަލުން އޭނާ ހޯދި އެއްޗަކާއި އޭނާގެ އިޚްތިޔާރަށް ބައްލަވާފައެވެ."],["ކަލޭގެފާނު ވިދާޅުވާށެވެ! ތިޔަބައިމީހުންނީ، ތެދުބުނާ މީހުން ކަމުގައިވާނަމަ، ނިކަން ތިޔަބައިމީހުން ބުނެބަލާށެވެ! ތިޔަބައިމީހުންގެ ގާތަށް اللَّه ގެ عذاب އަތުވެއްޖެނަމަ، ނުވަތަ قيامة ގެ ވަގުތު ތިޔަބައިމީހުންގެ ގާތަށް އަތުވެއްޖެނަމަ، اللَّه ނޫންފަރާތަކަށް ތިޔަބައިމީހުން دعاء ކުރާނެހެއްޔެވެ؟ (40)","އޭ ރަސޫލާ ﷺ އެވެ. މައްކާގެ ގޮތްދޫނުކުރާ މުޝްރިކުންނަށް ވިދާޅުވާށެވެ. ރަސޫލުބޭކަލުން ދޮގުކޮށް ނުކިޔަމަންތެރިކަމުގައި ޙައްދު ފަހަނައަޅައި ދިޔަ ތިޔަބައިމީހުންގެ ކުރީގެ ޤައުމުތަކަށް އައި ފަދަ ޢަޛާބެއް ތިޔަބައިމީހުންނަށް އަތުވެއްޖެއްޔާ، ބުދުތައް ތިޔަބައިމީހުންނަށް ފައިދާކޮށްދޭ ކަމަށް ތިޔަބައިމީހުން ތިޔަކުރާ ދަޢުވާގައި ތިޔަބައިމީހުން ތެދުވެރި ކަމުގައި ވަނީނަމަ، ﷲ ނޫން އެހެން ފަރާތެއްގެ މަދަދަށާއި، ހިމާޔަތަށް ތިޔަބައިމީހުން އެދޭނަން ހެއްޔެވެ؟ އަދި ތިޔަބައިމީހުންނަށް ޖެހިފައިވާ މުޞީބާތް ދުރުކޮށްދިނުމަށް މާތް ﷲ ފިޔަވައި އެހެން ފަރާތަކަށް ގޮވާނަން ހެއްޔެވެ؟ މިއާޔަތުގެ މަޤްޞަދަކީ އެބައިމީހުންގެ މައްޗަށް ޙުއްޖަތް ޤާއިމުކުރެއްވުމެވެ. އެހެނީ، އެބައިމީހުން މުޞީބާތުގައި ޖެހުމުން މާތް ﷲއަށް އާދޭސް ދަންނަވާފައި ތަނަވަސްކަން ލިބުމުން އެކަލާނގެ މަތިން ހަނދާން ނުހުރެއެވެ."],["އަދި ކިއެއްތަ! ތިޔަބައިމީހުން دعاء ކުރާނީ ހަމައެކަނި އެކަލާނގެއަށެވެ. ދެން ތިޔަބައިމީހުން دعاء ކޮށް (ފިއްލެވުންއެދި) ދެންނެވިކަމެއް އެކަލާނގެ އިރާދަކުރައްވައިފިނަމަ، ފިއްލަވާނެތެވެ. އަދި ތިޔަބައިމީހުން شريك ކުޅަ ފަރާތްތައް ތިޔަބައިމީހުން ހަނދާން ނައްތައިލާނޫއެވެ. (41)","އަދި ކިއެއްތަ، މުޞީބާތާއި ހިތާމައިގެ ވަގުތު ތިޔަބައިމީހުން ދުޢާކުރަނީ ހަމައެކަނި އެކަލާނގެއަށެވެ. ދެން، އެކަލާނގެ ތިޔަބައިމީހުންގެ މައްޗަށް ފަޟުލުވަންތަވެ ވޮޑިގަތުމަށް އިރާދަކުރައްވައިފިއްޔާ، އެކަލާނގެ ތިޔަބައިމީހުންގެ މުޞީބާތް ފިއްލަވައެވެ. މުޞީބާތުގެ ވަގުތު ތިޔަބައިމީހުންގެ ކަލާނގެތައް ދޫކޮށްލައި، ތިޔަބައިމީހުން އެއަށް ނުގޮވައެވެ. އެއީ، މުޞީބާތް ފިއްލަވަން ކުޅަދުންވަންތައީ މާތް ﷲ ކަމާއި، އެކަލާނގެ ޚަލްޤުތަކުންގެ ތެރެއިން ފަރާތެއް ނޫން ކަން ތިޔަބައިމީހުން ޤަބޫކުރާތީއެވެ."],["ހަމަކަށަވަރުން، ކަލޭގެފާނުގެ ކުރީގެ أمّة ތަކަށްވެސް ތިމަންރަސްކަލާނގެ رسول ން ފޮނުއްވީމެވެ. ދެން (އެއުރެން كافر ވީހިނދު) ތަދުމަޑުކަމާއި ބަލިމަޑުކަން، ތިމަންރަސްކަލާނގެ އެއުރެންނަށް ޖެއްސެވީމެވެ. (އެއީ) އެއުރެން ކިޔަމަންވެ މަޑުމޮޅިވުމަށްޓަކައެވެ. (42)","ހަމަކަށަވަރުން ކަލޭގެފާނުގެ ކުރީގެ އުއްމަތްތަކަށް ވެސް ތިމަންރަސްކަލާނގެ ގިނަ ރަސޫލުބޭކަލުން ފޮނުއްވީމެވެ. ދެން އެބައިމީހުން އެބޭކަލުން ދޮގުކުރުމުން ތިމަންރަސްކަލާނގެ ތަފާތު މުޞީބާތްތަކާއި، ބަލިތަކާއި، ބަނޑުހައިހޫނުކަމާއި، ފަޤީރުކަމުން އެބައިމީހުން އިމްތިޙާނުކުރެއްވީމެވެ. އެބައިމީހުން ކާފިރުކަމާއި، ފާފަކުރުމުން ތައުބާވެ، ކިޔަމަންވެ މަޑުމޮޅިވެ މާތް ﷲގެ ޙަޟްރަތަށް ރުޖޫޢަވޭތޯއެވެ."],["ފަހެ، ތިމަންރަސްކަލާނގެ عذاب އެއުރެންނާ ހަމަޔަށް އައިހިނދުވެސް، އެއުރެން ކިޔަމަންވެ މަޑުމޮޅިނުވީ ކީއްވެގެންބާވައެވެ؟ އެހެނެއްކަމަކު އެއުރެންގެ ހިތްތައް ހަރުކަށިވެފައިވެއެވެ. އަދި އެއުރެން ކޮށްއުޅުނު ކަންތައް އެއުރެންނަށް شيطان އާ ޒީނަތްތެރިކޮށް ދެއްކިއެވެ. (43)","އެބައިމީހުންގެ ގާތަށް ޢަޛާބު އައުމުން، މާތް ﷲ އެބައިމީހުންގެ މުޞީބާތް ފިއްލަވާތޯ، އެކަލާނގެއަށް ކިޔަމަންވެ މަޑުމޮޅިނުވީ ކީއްވެހެއްޔެވެ؟ އެހެންނަމަވެސް، އެބައިމީހުންގެ އަބާއްޖަވެރިކަމުގެ ސަބަބުން އެބައިމީހުންގެ ބަސްނޭހުމާއި ނުކިޔަމަންތެރިކަން އިތުރުވިއެވެ. އެންމެ ފަހުން އެބައިމީހުންގެ ހިތްތައް ހަރުކަށިވެ، ބަސް ޤަބޫލުކޮށް މަޑުވާރަށް ވުރެ ބޮޑަށް ހިލަވިއެވެ. އަދި އެބައިމީހުން ކޮށް އުޅުނު ހުތުރު ކަންތައްތައް ޝައިޠާނާ އެބައިމީހުންނަށް ޒީނަތްތެރިކޮށް ދެއްކިއެވެ."],["ދެން އެއުރެންނަށް ހަނދާންކޮށްދެއްވި ކަންތައް، އެއުރެން ހަނދާންނައްތައިފި ހިނދު (امتحان އެއްގެ ގޮތުން) ހުރިހާކަމެއްގެ ދޮރުތައް ތިމަންރަސްކަލާނގެ އެއުރެންނަށް ހުޅުއްވައިދެއްވީމެވެ. (އެބަހީ: ހުރިހާ ގޮތަކުން ތަނަވަސްކަމާއި ތިޔާގިކަން ދެއްވީމެވެ.) ދެން އެއުރެންނަށް ދެއްވި ކަންތަކާމެދު އެއުރެން އުފަލުގައި ތިއްބާ ކުއްލިއަކަށް ތިމަންރަސްކަލާނގެ އެއުރެން ހިއްޕެވީމެވެ. އެހިނދު اميد ކެނޑިފައިތިބި ބަޔަކު ކަމުގައި އެއުރެންވިއެވެ. (44)",'އެބައިމީހުންނަށް ނަބީބޭކަލުން ގޮވައިލެއްވި ކަންތައް ދޫކޮށް، ފާފަތަކުގެ ތެރެއަށް ގެނބި، އެބައިމީހުންނަށް ކުރިމަތިވި މުޞީބާތްތަކުން ޢިބްރަތް ލިބިނުގަތުމުން، ތަނަވަސްކަމާއި، ޞިއްޙަތާއި، ތަފާތު ނިޢުމަތްތަކުގެ ދޮރު ތިމަންރަސްކަލާނގެ އެބައިމީހުންނަށް ހުޅުވައިލެއްވީމެވެ. ދެން، އެބައިމީހުން އެކަންތަކަށް ހެއްލި، ނުބައިކަން އިތުރުކުރުމުން، ނެތިކޮށްލުމުގެ ޢަޛާބާއެކު ކުއްލިއަކަށް ތިމަންރަސްކަލާނގެ އެބައިމީހުން ހިއްޕެވީމެވެ. އެކަމުގެ ވޭން އެބައިމީހުންނަށް ބޮޑުކުރެއްވުމަށެވެ. އެހިނދު އުއްމީދު ކެނޑި މާޔޫސްވެފައިވާ ބަޔަކު ކަމުގައި އެބައިމީހުން ވިއެވެ. عَنْ عُقْبَةَ بْنِ عَامِرٍ عَنِ النَّبِيِّ صَلَّى اللهُ عَلَيْهِ وَسَلَّمَ قَالَ: "إِذَا رَأَيْتَ اللَّهَ عَزَّ وَجَلَّ يُعْطِي الْعَبْدَ مِنَ الدُّنْيَا عَلَى مَعَاصِيهِ، مَا يُحِبُّ، فإِنَّمَا هُوَ اسْتِدْرَاجٌ" ثُمَّ تَلَا رَسُولُ اللهٍ صَلَّى اللهُ عَلَيْهِ وَسَلَّم ﴿فَلَمَّا نَسُوا۟ مَا ذُكِّرُوا۟ بِهِۦ فَتَحْنَا عَلَيْهِمْ أَبْوَٰبَ كُلِّ شَىْءٍ حَتَّىٰٓ إِذَا فَرِحُوا۟ بِمَآ أُوتُوٓا۟ أَخَذْنَـٰهُم بَغْتَةً فَإِذَا هُم مُّبْلِسُونَ ﴾ (منسد أحمد، مسند الشاميين، ج: 28، ص:547) (ޢުޤްބާ ބިން ޢާމިރު رضي الله عنه ގެ އަރިހުން ރިވާވެގެން ވެއެވެ. ނަބިއްޔާ ﷺ ޙަދީޘުކުރެއްވިއެވެ."މާތް ﷲ ގެ އަޅާ ފާފަކުރުންމަތީ ދެމިހުރުމާއެކު، ދުނިޔޭގައި އޭނާ އެދޭ ކަންތައް އެކަލާނގެ އޭނާއަށް ދެއްވާތަން ތިބާއަށް ފެނިއްޖެނަމަ، (ދަންނާށެވެ!) އެއީ އޭނާ ޣާފިލުކަމުގެ ތެރޭގައި ހުއްޓައި ހިއްޕެވުމަށް ދެއްވާ ދެއްވުމެކެވެ." ދެން ރަސޫލުﷲ ﷺ ﴿فَلَمَّا نَسُوا۟ مَا ذُكِّرُوا۟ بِهِۦ فَتَحْنَا عَلَيْهِمْ أَبْوَٰبَ كُلِّ شَىْءٍ حَتَّىٰٓ إِذَا فَرِحُوا۟ بِمَآ أُوتُوٓا۟ أَخَذْنَـٰهُم بَغْتَةً فَإِذَا هُم مُّبْلِسُونَ ﴾ މިއާޔަތް ކިޔަވައިވިދާޅުވިއެވެ. (މުސްނަދު އަޙްމަދު، ޙަދީޘު: 17311)'],["ދެން އަނިޔާވެރިވީ މީހުންގެ އެންމެފަހު މީހާއަށްދާނދެން ނެތި ކުރެއްވިއެވެ. حمد ހުރީ، عالم ތަކުގެ ވެރި اللَّه އަށެވެ. (45)","ދެން، އެބައިމީހުން އަނިޔާވެރިވެ، ނުކިޔަމަންތެރިކަން އިތުރުކުރުމުން، ތިމަންރަސްކަލާނގެ އެބައިމީންގެ ދަރިފަސްކޮޅާއެކު ނެތިކުރެއްވީމެވެ. އެކަކުވެސް ބާކީ ނުކުރައްވައެވެ. ނުކިޔަމަންތެރިކަމުގައި ޙައްދު ފަހަނައަޅައި، އުރެދިފައިވާ މީހުން ނެތިގޮސް، އެބައިމީހުންގެ ނުބައިކަން ބޮޑުވެގެންވާ ޢަމަލުތަކުން ދުނިޔެ ސާފުވީ ކަމަށްޓަކައި މާތް ﷲ އަށް ޙަމްދު ހުއްޓެވެ.\n ދެން އަންނަ އާޔަތްތަކުގައި މިވަނީ މައްކާގައި ތިބި ނުބައި ނުލަފާ ކާފިރުން އެބައިމީހުންގެ ނުކިޔަމަންތެރިކަމާއި، ނުބައިކަމުގައި ޙައްދު ފަހަނައަޅައި ދިއުން ނުހުއްޓައިފިނަމަ، އެބައިމީހުންގެ އަޑުއިވުމާއި، ފެނުމާއި ވިސްނުމުގެ ޙިއްސުތައް ގެންދަވައިފާނޭ ކަމުގެ ވަޢީދު ބަސްފުޅެވެ. ފަހެ، މާތް ﷲއެ ޙިއްސުތައް ހިއްޕަވައިފިނަމަ އެބައިމީހުންނަށް އެޙިއްސުތައް އަނބުރާ ދިނުމަށް ކުޅަދާނައީ ކާކު ހެއްޔެވެ؟"],["ކަލޭގެފާނު ވިދާޅުވާށެވެ! ތިޔަބައިމީހުން ނިކަން ބުނެބަލާށެވެ! اللَّه ތިޔަބައިމީހުންގެ އިވުމާއި، ފެނުން ގެންދަވައި އަދި ތިޔަބައިމީހުންގެ ހިތްތަކުގައި ސިއްކަގައްސަވައިފިނަމަ، އެކަންތައްތައް ތިޔަބައިމީހުންނަށް އަލުން ގެނެސްދޭނީ اللَّه ފިޔަވައި ކޮން إله އަކު ހެއްޔެވެ؟ ތިމަންރަސްކަލާނގެ آية ތައް އެކިގޮތްގޮތަށް ބަޔާންކޮށްދެއްވަނީ، ކޮންފަދައަކުންކަން ކަލޭގެފާނު ދެކެވަޑައިގަންނަވާށެވެ! ދެން އެއަށްފަހުވެސް، އެއުރެން އެ آية ތަކުން ދުރުހެލިވެގަނެތެވެ. (46)","ކަލޭގެފާނު ވިދާޅުވާށެވެ. ތިޔަބައިމީހުން ބުނެބަލާށެވެ. މާތް ﷲ ތިޔަބައިމީހުންގެ އިވުމާއި، ފެނުން މުޅިން ގެންދަވައި، ތިޔަބައިމީހުންގެ ވިސްނުމުގެ ބާރު މުޅިން ހިއްޕަވައި، ތިޔަބައިމީހުންނީ އެއްވެސް ވާހަކައެއް އަޑުނީވޭ، އެއްގޮތަކަށް ވެސް މަގު ނުފެންނަ، އެއްވެސް އެއްޗެއް ނުވިސްނޭ ބަޔަކަށް ވެއްޖެނަމަ، ތިޔަބައިމީހުންނަށް އެކަންތައް އަލުން ގެނެސްދޭނީ މާތް ﷲ ފިޔަވައި ކޮން އިލާހެއް ހެއްޔެވެ؟ ތިޔަބައިމީހުން އިލާހުންކަމަށް ތިޔަ ދަޢުވާކުރާ ފަރާތްތަކަށް އެޙިއްސުތައް އަލުން ގެނެސްދެވޭނެ ހެއްޔެވެ؟ މިއީ، ޙައިރާންކުރުވަނިވި މުޢުޖިޒާތްތަކުން އެބައިމީހުން ޢިބްރަތް ލިބިނުގަންނާތީ ޙައިރާންވާންޖެހޭ ކަން ރަސޫލާ ﷺއަށް އެންގެވުމަށް ގެންނަވާފައިވާ ޢިބާރާތެކެވެ. މާނައީ ވަޢުދާއި ވަޢީދާއި، ހިތްޖެއްސުމާއި، ބިރުދެއްކުން ފަދަ ތަފާތު ގޮތްތައް ބޭނުންކުރައްވައިގެން ތިމަންރަސްކަލާނގެ އެއްކައުވަންތަކަމުގެ ދަލީލުތައް އެބައިމީހުންނަށް ބަޔާންކޮށްދެއްވަނީ ކިހިނަކުން ކަމާއި، ދެން އެބައިމީހުން އެ ދަލީލުތަކުން ނަސޭޙަތް ލިބިނުގަނެ، އެއާ ދުރުހެލިވަނީ ކިހިނެއްކަން ކަލޭގެފާނު ދެކެވަޑައިގަންނަވާށެވެ."],["ކަލޭގެފާނު ވިދާޅުވާށެވެ! ތިޔަބައިމީހުން ނިކަން ބުނެބަލާށެވެ! اللَّه ގެ عذاب ކުއްލިއަކަށް ނުވަތަ ފާޅުގައި ތިޔަބައިމީހުންގެ ގާތަށް އަތުވެއްޖެނަމަ، އަނިޔާވެރިވީ މީހުން ފިޔަވައި އެހެން ބަޔަކު ހަލާކުވެގެންދާނޭ ހެއްޔެވެ؟ (47)","އަނެއްކާވެސް މައްކާގެ މުޝްރިކުންނާމެދު ރުހިވޮޑިނުގަތުމުގެ ޢިބާރާތެކެވެ. ކަލޭގެފާނު އެބައިމީހުންނަށް ވިދާޅުވާށެވެ. މާތް ﷲގެ ޢަޛާބު އެއްވެސް އިންޒާރެއް ނެތި ކުއްލިއަކަށް ރޭގަނޑު ނުވަތަ ދުވާލުގެ އަލިކަމުގެ ތެރޭގައި އަތުވެއްޖެނަމަ، އެ ޢަޛާބުން ނުކިޔަމަންތެރިވީ ކާފިރުން ފިޔަވައި އެހެން ބަޔަކު ހަލާކުވެ ނެތިގެން ނުދާނެއެވެ. އެއީ ތިޔަބައިމީހުންނެވެ. ތިޔަބައިމީހުން ނުކިޔަމަންތެރިކަމުގައި ޙައްދު ފަހަނައަޅައި ގޮސް އުރެދުނީތީއެވެ. ﴿هَلْ يُهْلَكُ إِلَّا ٱلْقَوْمُ ٱلظَّـٰلِمُونَ﴾ ގައި އައިސްފައި މިވަނީ އިންކާރީ ސުވާލެކެވެ. މާނައީ، އެ ޢަޛާބުން އަނިޔާވެރިން ނޫން އެހެން ބަޔަކު ހަލާކުވެގެން ނުދާނެއެވެ."],["އަދި އުފާވެރިކަމުގެ خبر ދެއްވާ، ބޭކަލުން ކަމުގައްޔާއި، إنذار ކުރައްވާ ބޭކަލުން ކަމުގައިމެނުވީ، ތިމަންރަސްކަލާނގެ رسول ން ނުފޮނުއްވަމެވެ. ފަހެ، إيمان ވެ إصلاح ކުޅަ މީހުން (ދަންނާށެވެ!) ފަހެ، އެއުރެންގެ މައްޗަކަށް އެއްވެސް ބިރެއް ނެތެވެ. އަދި އެއުރެންނަކީ ހިތާމަކުރާނޭ ބަޔަކު ކަމުގައިވެސް ނުމެވޭމެއެވެ. (48)","މުއުމިނުންނަށް ހުރި ދަރުމައިގެ އުފާވެރިކަމުގެ ޚަބަރު ދެއްވުމަށާއި، ކާފިރުންނަށް ހުރި ޢަޛާބުގެ ބިރުވެރިކަމުގެ ޚަބަރުދެއްވުމަށް ނޫނީ ތިމަންރަސްކަލާނގެ ރަސޫލުބޭކަލުން ނުފޮނުއްވަމެވެ. ކާފިރުން އެބޭކަލުންނަށް ހުށަހަޅާހައި ދަލީލުތަކާއި މުޢުޖިޒާތްތައް އެބައިމީހުންނަށް ގެނެސްދެއްވުމަށްޓަކައި ތިމަންރަސްކަލާނގެ އެބޭކަލުން ނުފޮނުއްވަމެވެ. ﴿لَن نُّؤْمِنَ لَكَ حَتَّىٰ تَفْجُرَ لَنَا مِنَ ٱلْأَرْضِ يَنۢبُوعًا * أَوْ تَكُونَ لَكَ جَنَّةٌ مِّن نَّخِيلٍ وَعِنَبٍ فَتُفَجِّرَ ٱلْأَنْهَـٰرَ خِلَـٰلَهَا تَفْجِيرًا﴾ (ކަލޭގެފާނު މައްކާގެ ބިމުން ތިމަންމެނަށް ފެންއާރެއް ހިންގަވައިދެއްވައިފުމަށް ދާންދެން ނުވަތަ ކަލޭގެފާނަށް ކަދުރުރުކާއި މޭބިސްކަދުރުގެ ބަގީޗާއެއް އޮވެ، އެ ބަގީޗާގެ މެދުން ކޯރުތައް ހިންގަވައިފުމަށް ދާންދެން ތިމަންމެން ކަލޭގެފާނަށް އީމާން ނުވާނަމެވެ.) މިފަދައިން ބުނެ މައްކާގެ މުޝްރިކުން ރަސޫލާ ﷺގެ އަރިއަހުން އެދުނު ފަދައިންނެވެ. ދެން އެކަލާނގެ އަންގަވަނީ ﴿فَمَنْ ءَامَنَ وَأَصْلَحَ فَلَا خَوْفٌ عَلَيْهِمْ وَلَا هُمْ يَحْزَنُونَ﴾ މާތް ﷲއާއި އެކަލާނގެ ރަސޫލާ ﷺ އަށް އީމާންވެ، ދުނިޔޭގައި އޭނާގެ ޢަމަލުތައް އިޞްލާޙުކޮށް، އޭނާއަށް ފައިދާ ހުރި ކަންކަން އޭނާގެ އާޚިރަތަށްޓަކައި ރައްކާކުރި މީހާ ދަންނާށެވެ. ފަހެ އެބައިމީހުން ކުރާ ކަމަކުން އެބައިމީހުންނަށް ބިރުވެރިކަމެއް ނެތެވެ. އަދި ދުނިޔޭގައި އެބައިމީހުން ދޫކޮށްފައި ދިޔަ އެއްޗަކާ މެދު ހިތާމަކުރާނޭ ބަޔަކު ކަމުގައި އެބައިމީހުން ނުވެއެވެ."],["ތިމަންރަސްކަލާނގެ آية ތައް ދޮގުކުޅަ މީހުން (ދަންނާށެވެ!) އެއުރެން فاسق ވެ އުޅުނު ކަމަށްޓަކައި عذاب އެއުރެންގައި ބީހޭނެތެވެ. (49)","ތިމަންރަސްކަލާނގެ ރަސޫލުބޭކަލުން އެބައިމީހުންނަށް ގެނެސްދެއްވި ތަކެތި ދޮގުކުޅަ މީހުންނަށް، އެބައިމީހުންނަށް ޙައްޤު ޢަޛާބު އަވަހަށް ނަމަވެސް ލަހުން ނަމަވެސް ލިބޭނެއެވެ. އެބައިމީހުން ފާސިޤުވެ އުރެދުނީތީއެވެ. އަދި ދޮގުކުރުމުގައި ގޮތް ދޫނުކޮށް ދެމިތިބީތީއެވެ. އިބްނު ޢައްބާސް رضي الله عنه ވިދާޅުވިފަދައިން މިތާނގައި ފާސިޤުވުމުގެ މާނައަކީ ކާފިރުވުމެވެ. އެހެނީ، ނަރަކައިގައި ދެމިއޮތުމުގެ ސަބަބަކަށް ވާނީ ކާފިރުވުމެވެ."],["ކަލޭގެފާނު ވިދާޅުވާށެވެ! ތިމަންކަލޭގެފާނުގެ ގާތުގައި اللَّه ގެ خزانة ތައް ވާކަމަކަށް، ނުވަތަ ތިމަންކަލޭގެފާނަށް غيب އެނގޭކަމަކަށް ތިޔަބައިމީހުންގެ ގާތަކު ތިމަންކަލޭގެފާނު ވިދާޅެއް ނުވަމެވެ. އަދި ތިމަންކަލޭގެފާނީ ملائكة އެކޭވެސް ތިޔަބައިމީހުންގެ ގާތަކު ވިދާޅެއްނުވަމެވެ. ތިމަންކަލޭގެފާނަށް وحى އިއްވަވާގޮތަށް މެނުވީ ތިމަންކަލޭގެފާނު تبع ވެވަޑައެއް ނުގަންނަވަމެވެ. ކަލޭގެފާނު ވިދާޅުވާށެވެ! ކަނުމީހަކާ، ލޮލަށްފެންނަ މީހަކާ ހަމަހަމަވާނޭހެއްޔެވެ؟ ފަހެ، ތިޔަބައިމީހުން فكر ނުކުރަނީހެއްޔެވެ؟ (50)","އެބައިމީހުންނަށް މުޢުޖިޒާތް ގެނެސްދެއްވުމަށް ކަލޭގެފާނުގެ އަރިހުން އެދޭ މީހުންނަށް ކަލޭގެފާނު ވިދާޅުވާށެވެ. ފަރުބަދަ ރަނަށް ބަދަލުކުރުމާއި، މައްކާއީ ބަގީޗާއާއި ކޯރުތައް ހުރި ތަނަކަށް ހެދުންފަދަ ތިޔަބައިމީހުން އެދޭ އާދަޔާ ޚިލާފު ކަންކަން ކޮށްދެއްވުމަށް، ތިމަންކަލޭގެފާނީ ތިމަންކަލޭގެފާނު ބޭނުން ގޮތެއް ހައްދަވަން މާތް ﷲގެ ޚަޒާނާތައް ލިބިވަޑައިގެން ހުންނެވި ބޭކަލަކީމެއް ނޫނެވެ. ޤިޔާމަތް ވާނެ ވަގުތަކާއި ޢަޛާބު އަންނާނޭ ވަގުތެއް ތިޔަބައިމީހުންނަށް ބުނެދެއްވާން ތިމަންކަލޭގެފާނީ ޣައިބު ދެނެވަޑައިގަންނަވާ ބޭކަލަކު ކަމުގައި ތިމަންކަލޭފާނު ވިދާޅުނުވަމެވެ. ތިމަންކަލޭގެފާނު އުޑަށް އަރުއްވަން ތިޔަބައިމީހުން އެދޭއިރު ތިމަންކަލޭގެފާނީ މަލާއިކަތް ބޭކަލަކު ކަމުގައި ތިމަންކަލޭގެފާނު ވިދާޅުނުވަމެވެ. ތިމަންކަލޭގެފާނަށް ވަޙީ ބާވައިލައްވައި އަންގަވާ ކަމެއް ނޫނީ ތިމަންކަލޭގެފާނު ނުކުރައްވަމެވެ. ކަލޭގެފާނު އެބައިމީހުންނަށް ވިދާޅުވާށެވެ. ކަނު މީހަކާއި ލޮލަށް ފެންނަ މީހަކު ހަމަހަމަ ވާނެހެއްޔެވެ؟ ހަމަ އެފަދައިން މުއުމިނަކާއި ކާފިރަކާ ހަމަހަމަ ނުވާނެއެވެ. އަދި ހެޔޮލަފާ މީހަކާއި ނުބައިނުލަފާ މީހަކުވެސް ހަމަހަމަ ނުވާނެއެވެ. ތިމަންކަލޭގެފާނު ތިޔަބައިމީހުންނަށް ގޮވައިލައްވާ ކަންކަމާމެދު ތިޔަބަމީހުން ވިސްނައިފިކުރުނުކުރަމު ހެއްޔެވެ؟ ރަސޫލު ﷲ ﷺ މިވަނީ އިލާހަކަށް ވުމުންނާއި، މަލާއިކަތަކަށް ވުމުންނާއި، ޣައިބު އެނގޭ ކަމަށް ދަޢުވާކުރުމުން ބަރީއަވެވަޑައިގެން އެކަލޭގެފާނަކީ މާތްރަސްކަލާނގެ އަޅުންގެ ތެރެއިން ހޮއްވަވާ ބަޔަކަށް ދެއްވާ ނަބީކަން ލިބިވަޑައިގެން ހުންނެވި ބޭކަލެއްކަން ބަޔާންކުރައްވާފައެވެ."],["އަދި އެއުރެންގެ ވެރިރަސްކަލާނގެ حضرة އަށް އެއުރެން އެއްކުރައްވާނޭ ކަމާމެދު ބިރުވެތިވެއުޅޭ މީހުންނަށް އެ قرآن ން ކަލޭގެފާނު إنذار ކުރައްވާށެވެ! އެކަލާނގެ ފިޔަވައި އެހީތެރިޔަކުވެސް، شفاعة ތެރިޔަކުވެސް އެއުރެންނަކަށް ނުވެއެވެ. (އެއީ) އެއުރެން تقوى ވެރި ވުމަށްޓަކައެވެ. (51)","ކަލޭގެފާނުގެ މައްޗަށް މާތް ﷲ ބާވައިލެއްވި ތަކެއްޗަށް އީމާންވާ، ޤިޔާމަތްދުވަހުގެ ޢަޛާބަށް ބިރުވެތިވާ، އެބައިމީހުންނަށް އެހީތެރިވެ ޝަފާޢަތްތެރިވާ ބުދުތަކެއް ނުވާ މުއުމިނުންނަށް މި ޤުރްއާނުން ކަލޭގެފާނު އިންޒާރުކުރައްވާށެވެ. އެބައިމީހުން މާތް ﷲއަށް ބިރުވެތިވެ، ކާފިރުވުމާއި ފާފަތަކަށް އަރައިގަތުމުން ރައްކާތެރިވުމަށެވެ. މުޝްރިކުން ރަސޫލާ ﷺ ގެ އަރިހުން އެކަލޭގެފާނުގެ މަޖިލީހުން ފަޤީރުންނާއި ނިކަމެތިން ބޭރުކޮށްލެއްވުމަށް އެދުނު ހިނދު މާތް ﷲ ބާވައިލެއްވީ"],["އަދި އެއުރެން އެކަލާނގެ وجه ފުޅު އެދިގެން ހެނދުނާއި، ހަވީރު އެއުރެންގެ ވެރިރަސްކަލާނގެއަށް دعاء ކޮށްއުޅޭ މީހުން ކަލޭގެފާނު ދުރުކޮށް ނުލައްވާށެވެ! އެއުރެންގެ حساب ބެއްލެވުމުގެ ތެރެއިން ކަމެއް ކަލޭގެފާނަކަށް ނެތެވެ. އަދި ކަލޭގެފާނުގެ حساب ބެއްލެވުމުގެ ތެރެއިން ކަމެއް އެއުރެންނަކަށްވެސް ނެތެވެ. ފަހެ، ކަލޭގެފާނު އެއުރެން ދުރުކޮށްލައްވައިފިނަމަ، އަނިޔާވެރިންގެ ތެރެއިން ކަލޭގެފާނު ވެދާނެތެވެ. (52)","މާތް ﷲގެ ރުއްސެވުމާއި، އެކަލާނގެއަށް ކުއްތަންވުން އަދައިގެން ހެނދުނާއި ހަވީރު ހުރިހާ ވަގުތެއްގައި މާތް ﷲއަށް އަޅުކަންކުރާ ނިކަމެތި މުއުމިނުން ކަލޭގެފާނުގެ މަޖިލީހުން ބޭރުނުކުރައްވާށެވެ. ކަލޭގެފާނުގެ އަރިހުގައި ތިބެގެން އެބައިމީހުން އެދެނީ މާތް ﷲގެ ވަޖުހުފުޅު ކަމުގައި ވަނީނަމަ، ކަލޭގެފާނުގެ މައްޗަށް އެއްވެސް ކުށެއް ނެތެވެ. އަދި ކަލޭގެފާނު ކުރައްވާ ކަމަކަށް އެބައިމީހުންނަށް އަދަބު ނުދެވޭނެއެވެ. ވީއިރު، ކަލޭގެފާނު އެބައިމީހުން ދުރުކޮށްލައްވަނީ ކީއްވެތޯއެވެ؟ މިއީ، ފަޤީރުން އިސްލާމްދީނަށް ވަދެ ރަސޫލާ ﷺ އަށް ތަބައަވީ، އެކަލޭގެފާނުގެ އަރިއަހުން އަންނައުނާއި ކެއުން ބޭނުން ވެގެން ކަމަށް ބުނެ މުޝްރިކުން ދެއްކި ވާހަކައަށް ދެއްވާފައިވާ ރައްދެކެވެ. އެއީ ކަނޑައެޅިގެން ހުރި ބުހުތާނު ދޮގެވެ. އެބައިމީހުން އިސްލާމްވީ ހިތުގެ އަޑިން ދީން ޤަބޫލުކޮށް، މާތް ﷲ އާއި އެކަލާނގެ ރަސޫލާ ﷺ ދެކެ ލޯބިވާތީއެވެ. މާތް ﷲ ވަނީ އެކަލާނގެ ވަޙީބަސްފުޅު ﴿يُرِيدُونَ وَجْهَهُۥ﴾ (އެބައިމީހުން އެދެނީ އެކަލާނގެ ވަޖުހުފުޅެވެ.) ގައި މިކަމަށް ހެކިވެވޮޑިގެންފައެވެ. عَنِ ابْنِ مَسْعُودٍ، قَالَ: مَرَّ الْمَلَأُ مِنْ قُرَيْشٍ عَلَى رَسُولِ اللَّهِ صَلَّى اللَّهُ عَلَيْهِ وَسَلَّمَ، وَعِنْدَهُ خَبَّابٌ وَصُهَيْبٌ وَبِلَالٌ وَعَمَّارٌ، فَقَالُوا: يَا مُحَمَّدُ، أَرَضِيتَ بِهَؤُلَاءِ؟ فَنَزَلَ فِيهِمُ الْقُرْآنُ: ﴿وَأَنذِرْ بِهِ ٱلَّذِينَ يَخَافُونَ أَن يُحْشَرُوٓا۟ إِلَىٰ رَبِّهِمْ﴾، إِلَى قَوْلِهِ: ﴿وَٱللَّهُ أَعْلَمُ بِٱلظَّـٰلِمِينَ﴾. (مسند أحمد، مسند عبد الله بن مسعود، ج: 7، ص: 92) (ޢަބްދުﷲ ބްނު މަސްޢޫދު رضي الله عنه ގެ އަރިހުން ރިވާވެގެން ވެއެވެ. ރަސޫލުﷲ ﷺގެ އަރިހުގައި ޚައްބާބު، ޞުހައިބު، ބިލާލު އަދި ޢައްމާރު ތިއްބަވަނިކޮށް ޤުރައިޝުގެ އަޝްރާފުންގެ ބަޔަކު އެކަލޭގެފާނުގެ ކައިރިން ދިޔައެވެ. އެހިނދު އެބައިމީހުން ރަސޫލުﷲ ﷺ އަށް ދެންނެވިއެވެ. އޭ މުޙައްމަދު ﷺ އެވެ. ކަލޭގެފާނު މި ފަޤީރުންނާ (އެކު އިންނެވުމަށް) ރުހިވަޑައިގަތީހެއްޔެވެ؟ ދެން އެބައިމީހުންނާ ބެހޭ ގޮތުން ޤުރްއާނުގެ ﴿وَأَنذِرْ بِهِ ٱلَّذِينَ يَخَافُونَ أَن يُحْشَرُوٓا۟ إِلَىٰ رَبِّهِمْ﴾ އިން ފެށިގެން މާތް ﷲ ގެ ވަޙީބަސްފުޅު ﴿وَٱللَّهُ أَعْلَمُ بِٱلظَّـٰلِمِينَ﴾ އާ ހަމައަށް ބާވައިލެއްވިއެވެ. (މުސްނަދު އަޙްމަދު، ޙަދީޘު: 3985)"],["އެއުރެންގެ އެއްބަޔަކު އަނެއްބަޔަކު މެދުވެރި ކުރައްވައި امتحان ކުރައްވަމުން ތިމަންރަސްކަލާނގެ ގެންދެވީ އެފަދައިންނެވެ. އެއީ އަހުރެމެންގެ ތެރެއިން اللَّه نعمة ދެއްވާފައިވާ ބަޔަކީ މިބައިމީހުންހޭ؟ އެއުރެން ބުނުމަށްޓަކައެވެ. شكر ވެރިވާ މީހުން އެންމެބޮޑަށް ދެނެވޮޑިގެންވަނީ، اللَّه ކަމުގައިނުވޭ ހެއްޔެވެ؟ (53)","ތިމަންރަސްކަލާނގެ އެބައިމީހުންގެ އެއްބަޔަކު މެދުވެރިކުރައްވައި އަނެއްބަޔަކު އިމްތިޙާނުކުރެއްވީމެވެ. ފަޤީރުން މެދުވެރިކުރައްވައި މުއްސަނދީން އިމްތިޙާނުކުރެއްވީމެވެ. ނިކަމެތިން މެދުވެރިކުރައްވައި، ޢަޝްރާފުން އިމްތިޙާނުކުރެއްވީމެވެ. މިގޮތުން، އީމާންކަމުގައި ކުރިހޯދުމުން ނިކަމެތީން އަޝްރާފުންނަށް ވުރެ އިސްކުރެއްވީމެވެ. ”ތިމަންމެންނީ ވެރިންނަށް ވެފައި އެބައިމީހުންނީ ފަޤީރުންނަށް ވާއިރު، އެ ފަޤީރުންނާއި ނިކަމެތީންނަށް ހިދާޔަތް ދެއްވައި، ތިމަންމެންނަށް ވުރެ އީމާންކަމުގައި އެބައިމީހުންނަށް ކުރި ހޯދުމުގެ ނިޢުމަތް މާތް ﷲ ދެއްވީހެއްޔެވެ؟“ އަޝްރާފުންނާއި މުއްސަނދީން ބުނުމަށްޓަކައެވެ. އެބައިމީހުންނަށް ރައްދުދެއްވަމުން މާތް ﷲ ވަޙީކުރައްވަނީ ﴿أَلَيْسَ ٱللَّهُ بِأَعْلَمَ بِٱلشَّـٰكِرِينَ﴾ މާނައީ އަޅުތަކުންގެ ހިތްތަކުގައި ވާ އެއްޗެއް މާތް ﷲ މޮޅަށް ދެނެވޮޑިގެން ނުވަނީ ހެއްޔެވެ؟ އެކަލާނގެ އަށް ޝުކުރުވެރިވާ މީހާ ދެނެވޮޑިގެން އޭނާއަށް އެކަލާނގެ ތެދުމަގު ދައްކަވައެވެ. އަދި އެކަލާނގެއަށް ކާފިރުވާ މީހާ ދެނެވޮޑިގެން އޭނާ ނިކަމެތިކުރައްވައެވެ. މިއީ ހުރިހާ ޒަމާނެއްގައި ވެސް މުޝްރިކުންގެ ހަމައެވެ. އެބައިމީހުން މާތްކަން ކަމުގައި ދެކެނީ މުއްސަނދިކަމާއި މުދާވެރިކަމެވެ. އެބައިމީހުން މުއުމިނުން ފެނުމުން މަލާމާތްކޮށް ފުރައްސާރަކުރުމުގެ ގޮތުން ބުނެ އުޅެއެވެ. ތިޔަބައިމީހުންގެ ގާތަށް ދުނިޔޭގެ ރަސްރަސްކަލުން އަތުވެއްޖެއެވެ. އެހެންކަމުން މާތް ﷲ ބަޔާންކުރައްވާފައި މިވަނީ ހިދާޔަތާއި އީމާންކަމަކީ ޖާހާއި ބާރުވެރިކަމުން ނުވަތަ މުއްސަނދިކަމާއި، މުދާވެރިކަމުން ލިބޭ އެއެޗެއް ނޫންކަމުގައެވެ. އަދި ކިއެއްތަ ހިދާޔަތާއި އީމާންކަން ލިބެނީ ޝުކުރުވެރިވެ، ހިތާއި ނަފުސު ޠާހިރުކުރުމުންނެވެ. މިގޮތުން، މާތް ﷲ ގެ ނިޢުމަތަށްޓަކައި އެކަލާނގެ އަށް ޝުކުރުވެރިވީ މީހާއަށް އެކަލާނގެ ތައުފީޤުދެއްވައި ހިދާޔަތު ދެއްވައެވެ. އަދި އެކަލާނގެ ނިޢުމަތަށް ކުފުރުވީ މީހާ ނިކަމެތިކުރައްވައި އަބާއްޖަވެރި ކުރައްވައެވެ. އެހެންކަމުން، މާތް ﷲ މިއާޔަތް ނިންމަވާލައްވާފައިވަނީ ﴿أَلَيْسَ ٱللَّهُ بِأَعْلَمَ بِٱلشَّـٰكِرِينَ﴾ މިބަސްފުޅުންނެވެ. ދެން އަންނަނިވި އާޔަތްތަކުގައި މާތް ﷲ މިވަނީ އެ ނިކަމެތި ފަޤީރުންނަށް ސުވަރުގޭގައި ހުރި ނިޢުމަތުގެ އުފާވެރިކަމުގެ ޚަބަރު ދެއްވާފައެވެ. މުދަލަކީ ކިޔަމަންތެރިކަމުން މީހާ ބޭރުކޮށްލާ އެއްޗެކެވެ. ދުނިޔެއަކީ ހެއްލުންތެރި އެއްޗެކެވެ. މުއުމިނަކު ލިބިގަންނަން ޖެހޭ އެއްޗަކީ ކެތްތެރިކަމާއި ޔަޤީންކަމެވެ."],["ތިމަންރަސްކަލާނގެ آية ތަކަށް إيمان ވާ މީހުން ކަލޭގެފާނުގެ އަރިހަށް އަތުވެއްޖެނަމަ، ފަހެ، ކަލޭގެފާނު ވިދާޅުވާށެވެ! ތިޔަބައިމީހުންގެ މައްޗަށް سلام ހުށްޓެވެ. ތިޔަބައިމީހުންގެ ވެރިރަސްކަލާނގެ رحمة އެކަލާނގެ ذات ފުޅުގެ މައްޗަށް لازم ކުރެއްވިއެވެ. ހަމަކަށަވަރުން، ތިޔަބައިމީހުންގެ ތެރެއިން ނޭނގުމާއެކު، ނުބައިކަމެއްކޮށް، ދެން އެއަށްފަހު، توبة ވެ (عمل ތައް) إصلاح ކޮށްފިމީހާ (ދަންނާށެވެ!) ފަހެ، ހަމަކަށަވަރުން، އެކަލާނގެއީ، ގިނަގިނައިން ފާފަފުއްސަވާ رحيم ވަންތަ ރަސްކަލާނގެއެވެ. (54)","މާތް ﷲއަށާއި، ޤިޔާމަތް ދުވަހު އެކަލާނގެއާއި ބައްދަލުވާނެކަމަށާއި، ޙިސާބު ބައްލަވާނެކަމަށް އީމާންވި މުއުމިން ފަޤީރުން ކަލޭގެފާނުގެ އަރިއަހަށް އަތުވެއްޖެނަމަ، ފަހެ، ކަލޭގެފާނު އެބައިމީހުންނަށް ފާފަ ފުއްސެވުމާއި މާތް ﷲގެ ރުއްސެވުމާއި ސުވަރުގެ ލިބޭނެކަމުގެ އުފާވެރިކަމުގެ ޚަބަރު ދެއްވާށެވެ. އަދި އެބައިމީހުންނަށް ވިދާޅުވާށެވެ. ތިޔަބައިމީހުންގެ ވެރިރަސްކަލާނގެ (ފަޟުލުވަންތަ އަދި އިޙްސާންތެރި ވެވޮޑިގަތުމުގެ ގޮތުން) އެކަލާނގެ ޒާތުފުޅުގެ މައްޗަށް މުއުމިނުންނަށް ރަޙްމަތް ލެއްވުން ލާޒިމުކުރެއްވިއެވެ. އެބައިމީހުންނަށް ރަޙްމަތް ލައްވައި އެބައިމީހުންގެ ކަންތައް ބެއްލެވުމަށެވެ. ފާފަކުރުމުގެ ނުބައި ޖަޒާ ނޭނގި، ގަސްތަކާއި ނުލައި ފާފަކުރުމަށް ފަހު އެފާފައިން ތައުބާވެ، އޭނާގެ އުޅުމާއި ޢަމަލުތައް އިޞްލާޙުކުރި މީހާއަށް މާތް ﷲ ފާފަ ފުއްސަވައި ރަޙްމަތް ލައްވާނެއެވެ. އެކަލާނގެއީ ތަނަވަސް ރަޙްމަތުގެ ވެރި، ތައުބާވާ މީހުންނަށް މަތިވެރި ރަޙްމަތްލައްވާ ރަސްކަލާނގެއެވެ."],["ތިމަންރަސްކަލާނގެ آية ތައް بيان ކުރައްވަނީ އެފަދައިންނެވެ. އެއީ ކުށްވެރިންގެ މަގު ބަޔާންވެ އޮތުމަށްޓަކައެވެ. (55)","މުޝްރިކުންގެ މަގުފުރެދުމުގެ ދަލީލުތައް މި ސޫރަތުގައި ހާމަކުރެއްވި ފަދައިން، ދީނުގެ ކަންތައްވެސް ތިމަންރަސްކަލާނގެ ކަލޭގެފާނަށް ބަޔާންކޮށްދެއްވަމެވެ. މީސްތަކުންނަށް މުޖުރިމުންގެ ގޮތްތައް އެނގި، އެބައިމީހުންގެ ކަންތައް ބޭޒާރުވެ، އެބައިމީހުންގެ މަގު ހާމަވެ، އެއާ ބުއްދިވެރިން ދުރުވުމަށްޓަކައެވެ.\n ދެން، ފައިދާއެއް އަދި ގެއްލުމެއް ނުދެވޭ ބުދަށް މުޝްރިކުން އަޅުކަންކުރުމުގެ ސަބަބުން އެބައިމީހުންގެ ސިކުނޑި ގޯސްވެފައިވާ ކަމުގައި ބަޔާންކުރައްވައި، މާތް ﷲ މިވަނީ މަގުފުރެދިފައިވާ އެ މުޝްރިކުން ކުރާ އަޅުކަމުން ބަރީއަވެވަޑައިގަތުމަށް ރަސޫލާ ﷺއަށް އަމުރުކުރައްވާފައެވެ. އެކަލާނގެ ވަޙީކުރައްވަނީ"],["ކަލޭގެފާނު ވިދާޅުވާށެވެ! اللَّه ފިޔަވައި ތިޔަބައިމީހުން دعاء ކޮށްއުޅޭ ފަރާތްތަކަށް އަޅުކަންކުރުން ތިމަންކަލޭގެފާނަށް ހަމަކަށަވަރުން، ނަހީކުރެއްވިއެވެ. ކަލޭގެފާނު ވިދާޅުވާށެވެ! ތިޔަބައިމީހުންގެ އެދުންތަކަކަށް ތިމަންކަލޭގެފާނު تبع އެއް ނުވާނަމެވެ. އެހެންވެއްޖެނަމަ، ތިމަންކަލޭގެފާނު މަގުފުރެދުނީސްކަން ކަށަވަރެވެ. އަދި އޭރުން ތެދުމަގު ލިބިގެންވާ މީހުންގެ ތެރެއިން ތިމަންކަލޭގެފާނު ނުވީހެވެ. (56)","އެބައިމީހުންގެ ކާބަފައިން އަޅުކަންކުރި ތަކެއްޗަށް ކަލޭގެފާނު އަޅުކަންކުރެއްވުމަށް ގޮވައިލާ މުޝްރިކުންނަށް ކަލޭގެފާނު ވިދާޅުވާށެވެ. ރަޙްމާނުވަންތަ ރަސްކަލާނގެ ފިޔަވައި ތިޔަބައިމީހުން އަޅުކަންކޮށް، އެއީ ކަލާނގެ ކަމަށް ތިޔަބައިމީހުން ދަޢުވާކުރާ ބުދުތަކަށް ތިމަންކަލޭގެފާނު އަޅުކަން ކުރެއްވުން ތިމަންކަލޭގެފާނުގެ ވެރިރަސްކަލާނގެ ވަނީ ނަހީކުރައްވާފައެވެ. ކަލޭގެފާނު އެބައިމީހުންނަށް ވިދާޅުވާށެވެ. މާތް ﷲ ފިޔަވައި އެހެން ފަރާތަކަށް އަޅުކަންކުރައްވައި، ތިޔަބައިމީހުންގެ ހަވާނަފްސަށް ތިމަންކަލޭގެފާނު ތަބަޢަވެޑައިނުގަންނަވާނަމެވެ. ތިޔަބައިމީހުން ތިޔަ ތިބީ ހަވާނަފްސު އެދޭ ގޮތުގެ މަތީގައެވެ. ތެދުމަގު ދޫކުރައްވައި، ހަވާނަފްސަށް ތިމަންކަލޭގެފާނު ތަބަޢަވެވަޑައިގަންނަވާނީ ކިހިނަކުން ހެއްޔެވެ؟ ތިޔަބައިމީހުންގެ ގޮވައިލުމަށް ތިމަންކަލޭގެފާނު ތަބަޢަވެވަޑައިގެންފިނަމަ ތިމަންކަލޭގެފާނު މަގުފުރެދިވަޑައިގަތީއެވެ. އަދި ތިމަންކަލޭގެފާނު ހިދާޔަތު ލިބިފައިވާ މީހުންގެ ތެރެއިން ވެވަޑައިނުގަންނަވާނެއެވެ."],["ކަލޭގެފާނު ވިދާޅުވާށެވެ! ހަމަކަށަވަރުން، ތިމަންކަލޭގެފާނު ވަނީ ތިމަންކަލޭގެފާނުންގެ ވެރިރަސްކަލާނގެ حضرة ން ބަޔާންވެ އެނގިގެންވާ ކަންތައްތަކެއްގެ މަތީގައެވެ. އަދި ތިޔަބައިމީހުން އެކަލާނގެ ދޮގުކުޅައީމުއެވެ. އެކަމެއް އަވަސްވުންއެދި ތިޔަބައިމީހުން އުޅޭކަންތައް (އެބަހީ: اللَّه ގެ عذاب ފޮނުއްވުން) ތިމަންކަލޭގެފާނުންގެ ކިބަޔަކު ނުވެއެވެ. حكم ކުރެއްވުން اللَّه އަށް މެނުވީ ނުވެއެވެ. އެކަލާނގެ حق ބަސްފުޅު وحى ކުރައްވައެވެ. އެކަލާނގެއީ، حكم ކުރައްވާ އެންމެ ހެޔޮ ރަސްކަލާނގެއެވެ. (57)","ކަލޭގެފާނު މުޝްރިކުންނަށް ވިދާޅުވާށެވެ. ތިމަންކަލޭގެފާނު މިވަނީ މާތް ﷲގެ ދީނުގެ ބަޔާންވެގެންވާ ޝަރީޢަތުގެ މަތީގައެވެ. އަދި ތިޔަބައިމީހުން ވަނީ ތިމަންކަލޭގެފާނު ގެނެސްދެއްވި ތަކެތި ދޮގުކޮށްފައެވެ. ތިޔަބައިމީހުން އެދޭ ޢަޛާބު އަވަސްކޮށްދިނުމަކީ ތިމަންކަލޭގެފާނުގެ ކިބައިގައި އޮތްކަމެއް ނޫނެވެ. އެއީ ތިމަންކަލޭގެފާނުގެ އަތްޕުޅުގައި އޮތް ކަމެއް ނަމަ ތިޔަބައިމީހުން އަވަހަށް ނެތިކުރައްވައިފީމުހެވެ. އެކަމަކު، އެއީ މާތް ﷲގެ ކުޅަދުންވަންތަކަމުން ކުރައްވާ ކަމެކެވެ. އެކަލާނގެ ނިޔާކުރައްވަނީ ޙައްޤަށެވެ. އެކަލާނގެއީ ޙުކުމްކުރައްވާ އެންމެ ހެޔޮ ރަސްކަލާނގެއެވެ."],["ކަލޭގެފާނު ވިދާޅުވާށެވެ! އެކަމެއް އަވަސްވުންއެދި، ތިޔަބައިމީހުން އުޅޭކަންތައް ތިމަންކަލޭގެފާނުގެ ކިބައިގައިވާނަމަ، ތިމަންކަލޭގެފާނާ ތިޔަބައިމީހުންނާ ދެމެދުގައިވާ ކަންތަކުގެ ނިޔާކަނޑައަޅުއްވައި ނިންމަވައިފީސްކަން ކަށަވަރެވެ. އަނިޔާވެރިން ދެނެވޮޑިގަތުންބޮޑީ، اللَّه އެވެ. (58)","ކަލޭގެފާނު ވިދާޅުވާށެވެ. ތިޔަބައިމީހުން އަވަސްކޮށްދިނުމަށް އެދޭ ޢަޛާބު ތިމަންކަލޭގެފާނުގެ ކިބައިގައި ވާނަމަ، ތިޔަބައިމީހުންގެ ފުށުން ސަލާމަތްވެވަޑައިގަތުމަށް ވެސް ތިމަންކަލޭގެފާނު އެކަން އަވަސްކުރެއްވީމުހެވެ. މާތް ﷲގެ އަޅުންގެ ތެރެއިން މުއުމިނުންނަކީ ކޮބައިކަމާއި އަނިޔާވެރިންނަކީ ކޮބައިކަން އެކަލާނގެ މޮޅަށް ދެނެވޮޑިގެން ވެއެވެ. އިރާދަކުރައްވާ ކަމެއް އެކަލާނގެ ޙިކްމަތާ އެއްގޮތަށް އަޅުތަކުންނަށް އެންމެ ރަނގަޅު ގޮތަށް ކުރައްވައެވެ."],["އަދި غيب ގެ ތަޅުދަނޑިތައްވަނީ، އެކަލާނގެ حضرة ގައެވެ. އެކަލާނގެ މެނުވީ، އެކަންތައްތައް ދެނެވޮޑިގެންނުވެތެވެ. އެއްގަމާއި، ކަނޑުގައިވާ ކަންތައްތައް އެކަލާނގެ ދެނެވޮޑިގެންވެތެވެ. އެކަލާނގެ ދެނެވޮޑިގެން މެނުވީ ގަހެއްގެ ފަތެއްވެސް ނުވެއްޓެއެވެ. އަދި ބިމުގެ އަނދިރިކަމުގެ ތެރޭގައިވާ އޮށްޓަރެއްވިޔަސް، އަދި ރޯއެއްޗެއްވިޔަސް، ހިކިއެއްޗެއްވިޔަސް، ބަޔާންވެގެންވާ ފޮތެއްގައި (ލިޔުއްވާފައި) މެނުވީ ނުވެތެވެ. (59)","ފޮރުވިގެންވާ ޣައިބުގެ ޢިލްމުގެ ޚަޒާނާތަކުގެ ތަޅުދަނޑިތައް ވަނީ އެކަލާނގެ ޙަޟްރަތުގައެވެ. އެކަލާނގެ މެނުވީ އެކަންތައްތައް އެނގޭ ފަރާތެއް ނުވެއެވެ. އެއްގަމާއި ކަނޑުގައިވާހާ ތަކެއްޗެއް، އޭގެ ތަފާތު ވައްތަރުތަކާއި، ބާވަތްތަކާއި، ސިފަތަކާ އެކު އެކަލާނގެ ދެނެވޮޑިގެން ވެއެވެ. އެކަލާނގެ އެ ވެއްޓުނު ތަނަކާއި، ވެއްޓުނު ވަގުތެއް ދެނެވޮޑިގެން މެނުވީ ގަހެއްގެ ފަތެއްވެސް ނުވެއްޓެއެވެ. އަދި ބިމު އަޑީގައި އޮށްޓަރެއް ވިޔަސް އެ ވީ ތަނަކާ، އެއިން ގަސް ފަޅާނެތޯ ނުވަތަ ނޫންތޯއާ، އެއިން ލިބޭނީ ކިހާ މޭވާއެއްކަމާ، އެމޭވާ ކާނީ ކޮންބައެއްކަން އެކަލާނގެ ދެނެވޮޑިގެން ވެއެވެ. އަދި ރޯ އެއްޗެއް ވިޔަސް ހިކި އެއްޗެއް ވިޔަސް މާތް ﷲ ގެ ޢިލްމުގައި ނެތް އެއްޗެއް ނުވެއެވެ. އެ ހުރިހާ އެއްޗެއްގެ ވާހަކަ ވަނީ އައްލައުޙުލް މަޙްފޫޡުގައި ލިޔެވިގެންނެވެ. މި ކުޅަދުންވަންތަ ރަސްކަލާނގެއާ، އަޑު ނީވޭ، ފައިދާއެއް ކޮށް ނުދެވޭ، އޭގެ ފަރާތުން ކަންކަމަށް އެދޭ މީހުންނާއި، ނޭދޭ މީހުން ވަކިކުރަން ނޭނގޭ ބުދުތަކާ އެއްވަރު ވާނީ ކޮންގޮތަކުން ހެއްޔެވެ؟ ދެން މާތް ﷲ ބަޔާންކުރައްވަނީ ދިރުއްވުމާއި، މެރުއްވުމާއި، އަލުން ދިރުއްވައި މަޙްޝަރުކުރެއްވުމުގައި އެކަލާނގެ ކުޅަދުންވަންތަކަމެވެ. އެކަލާނގެ އެކަން ސިފަކުރައްވަން މިސާލު ޖައްސަވަނީ ނިދާފައިއޮންނަ އިންސާނާގެ ޙާލުންނެވެ. އޭނާގެ ނިދުމަކީ މަރުވުން ފަދަ ކަމެކެވެ. އެކަލާނގެ ވަޙީކުރައްވަނީ"],["އަދި ރޭގަނޑަށް ތިޔަބައިމީހުންގެ ފުރާނަ ހިއްޕަވަނީ (އެބަހީ: ނިދޭގޮތް މެދުވެރި ކުރައްވަނީ) އެކަލާނގެއެވެ. އަދި ދުވާލު ތިޔަބައިމީހުން ހޯދައިގަތް ކަމެއް އެކަލާނގެ ދެނެވޮޑިގެންވެތެވެ. ދެން އެއަށްފަހު ދުވާލުގެ ތެރެއަށް ތިޔަބައިމީހުން އަލުން ފޮނުއްވަތެވެ. (އެބަހީ: ހޭލައްވަވައެވެ. އެއީ) ކަނޑައަޅުއްވާފައިވާأجل ހަމަވުމަށްޓަކައެވެ. ދެން އެއަށްފަހު، ތިޔަބައިމީހުން އެނބުރި رجوع ވުންވަނީ، އެކަލާނގެ حضرة އަށެވެ. ދެން އެއަށްފަހު، ތިޔަބައިމީހުން ކޮށްއުޅުނު ކަންތަކުގެ خبر، ތިޔަބައިމީހުންނަށް އެކަލާނގެ އަންގަވާނެތެވެ. (60)",'ރޭގަނޑަށް ތިޔަބައިމީހުންގެ މަރު ހިއްޕަވަނީ (އެއީ "ކުޑަ މަރު") އެކަލާނގެއެވެ. އެހެނީ، ނިދާފައި އޮންނަ މީހާ މަރުވެފައިވާ މީހެއް ފަދައެވެ. އޭނާގެ ވަށައިގެން ހިނގާ ކަންކަމުގެ އިޙްސާސް އޭނާއަށް ނުވެއެވެ. އަދި އެއްވެސް ކަމެއް އޭނާއަށް ނުފެނެއެވެ. އެހެންކަމުން، އިޙްސާސް ނެތިދިއުމާއި، ކަންކަން ވަކިކުރަން ނޭނގުމުގައި އޭނާ މަރުވެފައިވާ މީހެއް ފަދައެވެ. މާނައީ ރޭގަނޑަށް ތިޔަބައިމީހުން ނިންދަވައި، އެކަލާނގެ ޙަޟްރަތުގައި ތިޔަބައިމީހުންގެ ފުރާނަތައް ބަހައްޓަވައެވެ. އެކަލާނގެ ވަޙީކުރައްވަނީ ﴿ٱللَّهُ يَتَوَفَّى ٱلْأَنفُسَ حِينَ مَوْتِهَا وَٱلَّتِى لَمْ تَمُتْ فِى مَنَامِهَا﴾ (ނަފްސުތައް މަރުވާ ހިނދު އެ ނަފްސުތަކުގެ ފުރާނަތަކާއި، މަރުނުވެ ނިދާ މީހުންގެ ފުރާނަތައް ހިއްޕަވަނީ މާތް ﷲއެވެ.) ރަސޫލުﷲﷺއަވަހާރަފުޅު ލެއްޕެވުމަށް ފަހު ތެދުވެވަޑައިގަންނަވާ ހިނދު މިހެން ވިދާޅުވެ ދުޢާކުރައްވައެވެ. الحَمْدُ لله الذِي أحْيَانا بَعْدَ مَا أمَاتَنَا وإلَيْهِ النَشُور (އަޅަމެން މަރުގެންނެވުމަށް ފަހު ދިރުއްވި ރަސްކަލާނގެއަށް ޙަމްދު ހުއްޓެވެ. މަރުވުމަށް ފަހު އަލުން ދިރުއްވައި ފޮނުއްވުން ވަނީ އެކަލާނގެ ހަޟްރަތަށެވެ.) އަދި ތިޔަބައިމީހުން ދުވާލުގެ ވަގުތު ހޯދައިގަތް ކަންތައް، ހެޔޮ ކަންތައް ނުވަތަ ނުބައިކަންތައް ވިޔަސް، އެކަލާނގެ ދެނެވޮޑިގެން ވެއެވެ. އިންސާނާގެ جوارح އަކީ އެއިން އޭނާ މަސައްކަތް ކުރާ ގުނަވަންތަކެވެ. ދެން ދުވާލުގެ ވަގުތު ތިޔަބައިމީހުން ހޭލައްވަވައެވެ. ކަނޑައެޅިފައިވާ ވަގުތު ޖެހެންދެނެވެ. އެއީ ދުވާލުގެ މަސައްކަތް ނިންމާލާ ވަގުތެވެ. ދެން ޤިޔާމަތް ދުވަހު ތިޔަބައިމީހުން އެނބުރި ދިއުން ވަނީ ހަމައެކަނި މާތް ﷲގެ ޙަޟްރަތަށެވެ. އަޅުތަކުން ކޮށްފައިވާ ޢަމަލުތަކުގެ ޙިސާބު ބައްލަވައި، އެކަލާނގެ ޖަޒާ ދެއްވާނެއެވެ. ހެޔޮ ކަމަށް ހެޔޮ ޖަޒާއެވެ. ނުބައި ކަމަށް ނުބައި ޖަޒާއެވެ. ފަހެ، ދުނިޔެއަކީ ޢަމަލުކުރުމުގެ ގޮވައްޗެވެ. އަދި އާޚިރަތަކީ ޖަޒާދެއްވުމުގެ ގޮވައްޗެވެ. ﴿ٱلْيَوْمَ تُجْزَىٰ كُلُّ نَفْسٍۭ بِمَا كَسَبَتْ ۚ لَا ظُلْمَ ٱلْيَوْمَ ۚ إِنَّ ٱللَّهَ سَرِيعُ ٱلْحِسَابِ﴾ (މިއަދު ކޮންމެ ނަފްސަކަށްމެ އެ ނަފްސެއް ހޯދި ކަމެއްގެ ޖަޒާ ދެއްވާނެއެވެ. މިއަދު އެއްވެސް އަނިޔާއެއް ނެތެވެ. ހަމަކަށަވަރުން މާތް ﷲއީ ހިސާބުބެއްލެވުން އަވަސްވެވޮޑިގެންވާ ރަސްކަލާނގެއެވެ.)\n ދެން މާތް ﷲ މިވަނީ އެކަލާނގެ މަތިވެރިވަންތަކަމާ، ކިބްރިޔާވަންތަކަމާ، ގަދަކީރިތިވަންތަކަން ބަޔާންކުރައްވާފައެވެ. އެކަލާނގެ ވަޙީކުރައްވަނީ'],["އަދި އެކަލާނގެއީ، އެކަލާނގެ އަޅުތަކުންގެ މައްޗަށް ގަދަވެވޮޑިގެންވާ ރަސްކަލާނގެއެވެ. އެކަލާނގެ ތިޔަބައިމީހުންގެ މައްޗަށް ރައްކާތެރިކުރަނިވި ملائكة ން ފޮނުއްވަވަތެވެ. ތިޔަބައިމީހުންގެ ތެރެއިން މީހަކުގެ ގާތަށް މަރު އަތުވެއްޖެނަމަ، އެހިނދު ތިމަންރަސްކަލާނގެ ފޮނުއްވަވާ ملائكة ން އެމީހަކުގެ ފުރާނަ ހިއްޕަވަތެވެ. އެ ملائكة ން (އެކަމުގައި) ލަހެއް ފަހެއް ނުކުރައްވާނެތެވެ. (61)","އެކަލާނގެއީ ހުރިހާ ތަކެއްޗެއްގެ މައްޗަށް ގަދަވެވޮޑިގެންވާ ރަސްކަލާނގެއެވެ. ހުރިހާ ތަކެއްޗެއް ވަނީ އެކަލާނގެ މަތިވެރިވަންތަކަމާއި ކިބްރިޔާވަންތަކަމަށް ނިކަމެތިކަމާއެކު ކިޔަމަންވެގެންނެވެ. އަދި އެކަލާނގެއީ ޚަލްޤުތަކުންގެ ކަންތައް އެކަލާނގެ އިރާދަކުރެއްވި ގޮތަކަށް ހިންގަވާ ރަސްކަލާނގެއެވެ. އަދި ތިޔަބައިމީހުންގެ ޢަމަލުތައް ރައްކާތެރިކުރައްވަނިވި މަލާއިކަތުން ފޮނުއްވައެވެ. (الكرام الكاتبون - ލިޔުއްވާ މާތް ބޭކަލުން) ދެން އިންސާނާގެ އަޖަލު ޖެހުމުން ފުރާނަ ހިއްޕެވުމާ ޙަވާލުވެވަޑައިގެން ތިއްބަވާ މަލާއިކަތުން އޭނާގެ ފުރާނަ ހިއްޕަވައެވެ. އެބޭކަލުންނާ ޙަވާލުކުރެވިފައިވާ ޢަމަލުތައް ލިޔުއްވުމާ ފުރާނަ ހިއްޕެވުމުގެ މަސައްކަތް އެއްވެސް އުނިކަމެއް ނެތި ފުރިހަމައަށް އެބޭކަލުން ކުރައްވައެވެ."],["ދެން އެއުރެންގެ އެހީތެރިވަންތަ، حق ވަންތަ اللَّه ގެ حضرة އަށް އެއުރެން ރައްދުކުރައްވާނެތެވެ. ދަންނާށެވެ! حكم ކުރެއްވުންއޮތީ، އެކަލާނގެއަށެވެ. އެކަލާނގެއީ، حساب ބެއްލެވުމުގައި އެންމެ އަވަސް ރަސްކަލާނގެއެވެ. (62)","ދެން އަލުން ދިރުއްވުމަށް ފަހު، ޢަދުލުވެރި ނޫން ގޮތަކަށް ޙުކުމް ނުކުރައްވާ، އެންމެހާ ތަކެތީގެ ވެރިރަސްކަލާނގެ ޙަޟްރަތަށް އަޅުތަކުން ރައްދުކުރައްވާނެއެވެ. އެދުވަހު ޙުކުމްކުރައްވާ ފަރާތަކީ ހަމައެކަނި އެކަލާނގެއެވެ. ކަންކަން ނިންމަވައި ނިޔާކަނޑައަޅުއްވާނީ އެކަލާނގެއެވެ. އެއްވެސް ކަމެއް ފިޔަވައި އެހެން ކަމަކާއިގެން، ނުވަތަ އެއް ޙިސާބު ބެއްލެވުން ފިޔަވައި އަނެއް ޙިސާބު ބެއްލެވުމާއިގެން އެކަލާނގެ މަޝްޣޫލުވެވޮޑިނުގަންނަވާނެއެވެ. ހުރިހާ ޚަލްޤުތަކުންގެ ހިސާބު އެކަލާނގެ އަމިއްލަފުޅަށް ބައްލަވައި ނިންމަވާނީ އެންމެ ކުރު މުއްދަތުގައެވެ. އަޅުތަކުންގެ ޢަމަލުތައް ލިޔުއްވައި ރައްކާތެރިކުރައްވަން މަލާއިކަތުން ހަމަޖެއްސެވުމުގެ ޙިކްމަތަކީ، އިންސާނާއަށް އޭނާކުރާ ހުރިހާ ކަމެއް ލިޔެވި، މީސްތަކުންގެ ކުރިމަތީގައި އޭނާއަށް ހުށަހެޅޭކަން އެނގުމަކީ އޭނާ ފާފަތަކާއި، ނުބައި ކަންތަކުން ދުރުކުރުވާނެ ކަމަކަށް ވުމެވެ."],["ކަލޭގެފާނު ވިދާޅުވާށެވެ! އެއްގަމާއި، ކަނޑުގެ އަނދިރިތަކުގެ ތެރެއިން (އެބަހީ: އެއްގަމާއި، ކަނޑުގެ ބިރުވެރިކަމުގެ ތެރެއިން) ތިޔަބައިމީހުން މިންޖުކުރާނީ ކާކުހެއްޔެވެ؟ މަޑުމޮޅިކަމާއި، ވަންހަނާ ގޮތުގައި، ތިޔަބައިމީހުން އެކަލާނގެއަށް دعاء ކޮށް ދަންނަވަމުއެވެ. ހަމަކަށަވަރުން، އެކަލާނގެ ތިމަންމެން މިކަމުން ސަލާމަތް ކުރައްވައިފިނަމަ، شكر ވެރިވާ މީހުންގެ ތެރެއިން ހަމަކަށަވަރުން ތިމަންމެން ވާހުށީމެވެ. (63)","ކަލޭގެފާނު މުޝްރިކުންނަށް ވިދާޅުވާށެވެ. ތިޔަބައިމީހުންނަށް އެއްގަމާއި ކަނޑުގެ މުޞީބާތްތައް ކުރިމަތިވެ، ދައްޗާއި ނުތަނަވަސް ކަމުގައި ތިބޭ ހިނދު އެކަމުން ތިޔަބައިމީހުން މިންޖުކުރާނީ ކާކުހެއްޔެވެ؟ އެ ހިނދު ފާޅުގައްޔާއި ސިއްރުގައި ތިޔަބައިމީހުންގެ ވެރިރަސްކަލާނގެއަށް ތިޔަބައިމީހުން މިފަދައިން ދުޢާ ދަންނަވަމުއެވެ. އިބަރަސްކަލާނގެ މިކަމުން އަޅަމެން މިންޖުކުރައްވައިފިއްޔާ، އިބަރަސްކަލާނގެ ނިޢުމަތްތަކާއި، ފަޟްލުވަންތަކަން ޤަބޫލުކޮށް، އިބަރަސްކަލާނގެއަށް ޝުކުރުވެރިވުން މަތީ ދެމި ތިބޭ ބަޔަކަށް އަޅަމެން ވާނަމެވެ."],["ކަލޭގެފާނު ވިދާޅުވާށެވެ! އެކަމުންވެސް އަދި ކޮންމެ ހިތާމައަކުންވެސް ތިޔަބައިމީހުން ސަލާމަތްކުރައްވާނީ اللَّه އެވެ. ދެން އެއަށްފަހުވެސް، ތިޔަބައިމީހުން شريك ކުރަމުއެވެ. (64)","ކަލޭގެފާނު ވިދާޅުވާށެވެ. އެ ކަމުންވެސް އަދި ކޮންމެ މުޞީބާތަކާއި ހިތާމައަކުންވެސް ތިޔަބައިމީހުން މިންޖުކުރައްވާނީ ހަމަ މާތް ﷲ އެވެ. ދެން މި މަތިވެރި ނިޢުމަތްތަކަށް ފަހު ތިޔަބައިމީހުން ވަޢުދު ނުފުއްދައި ޝިރުކުކުރުމަށް އެނބުރި ދެއެވެ. މިއީ މުޝްރިކުންގެ ޙާލެވެ. އެބައިމީހުންނަށް މުޞީބާތެއް ކުރިމަތިވެއްޖެނަމަ ނުވަތަ ދައްޗެއް ކުރިމަތިވެއްޖެނަމަ މާތް ﷲގެ ޙަޟްރަތަށް ދުޢާ ދަންނަވައެވެ. އެ މުޞީބާތުން ސަލާމަތްކޮށްދެއްވައި، ދިމާވި ދައްޗެއް ފިލުއްވައިދެއްވުމާއެކު، އެބައިމީހުންގެ ވެރިރަސްކަލާނގެ ހަނދުމަނެތިކޮށް، ޝިރުކާއި މަގުފުރެދުމަށް އެނބުރި ދެއެވެ. ދެން އެއަށް ފަހު މިއަންނަނީ ވަޢީދާއި އިންޒާރުގެ ބަސްފުޅެވެ."],["ކަލޭގެފާނު ވިދާޅުވާށެވެ! އެކަލާނގެއީ، ތިޔަބައިމީހުންގެ (ބޯ) މަތިން ނުވަތަ ތިޔަބައިމީހުންގެ ފައިތަކުގެ ދަށުން، ތިޔަބައިމީހުންގެ މައްޗަށް عذاب އެއް ފޮނުއްވުމަށް ނުވަތަ ތިޔަބައިމީހުން ބައިބަޔަށް ވަކިކުރައްވައި ތިޔަބައިމީހުންގެ ތެރެއިން އެއްބަޔެއްގެ ބާރުގެ ރަހަ، އަނެއްބަޔަކަށް ދެއްކެވުމަށް ކުޅަދުންވަންތަ ރަސްކަލާނގެއެވެ. ތިމަންރަސްކަލާނގެ آية ތައް އެކިގޮތްގޮތަށް ބަޔާންކޮށް ދެއްވަނީ، ކޮންފަދަޔަކުންކަން ކަލޭގެފާނު ދެކެވަޑައިގަންނަވާށެވެ! (އެއީ) އެއުރެން ވިސްނުމަށްޓަކައެވެ. (65)",'މާތް ﷲ އާއި އެކަލާނގެ ރަސޫލާ ﷺއާ ދެކޮޅު، އެކާފިރުންނަށް ކަލޭގެފާނު ވިދާޅުވާށެވެ. އެކަލާނގެއީ އުޑުން ހޮނު އެޅުއްވުން، ނުވަތަ ހިލަ ވެއްސެވުން، ނުވަތަ ފަނާކުރަނިވި ވައެއް ފޮނުއްވުން ފަދަ ކަމަކުން، ނުވަތަ ބިންހެލުމާއި، ބިންގަނޑު ގަނބައިގަތުން ކަހަލަ ކަމަކުން ތިޔަބައިމީހުން ހަލާކުކުރައްވައި ނެތިކޮށްލުމަށް ނުވަތަ އެއްބަޔަކު އަނެއްބަޔަކު އަޅުވެތިކޮށް، އެއްބަޔަކު އަނެއްބަޔަކާ ހަނގުރާމަކުރާ ބަޔަކަށް ތިޔަބައިމީހުން ހެއްދެވުމަށް ކުޅަދުންވަންތަ ރަސްކަލާނގެއެވެ. އެބައިމީހުންނަށް ތިމަންރަސްކަލާނގެ އާޔަތްތައް ވިސްނި، އެބައިމީހުންގެ ގޮތްދޫނުކުރުމާއި ބޯހަރުކަން ދޫކުރޭތޯ ނަސޭހަތާއި، ޢިބްރަތްތެރި ވާހަކަތައް ބޭނުންކުރައްވައިގެން ތިމަންރަސްކަލާނގެ އެބައިމީހުންނަށް ތިމަންރަސްކަލާނގެ އާޔަތްތައް ބަޔާންކޮށްދެއްވަނީ ކޮންފަދައަކުންކަން ކަލޭގެފާނު ދެކެވަޑައިގަންނަވާށެވެ. عَنْ جَابِرٍ ـ رضى الله عنه ـ قَالَ لَمَّا نَزَلَتْ هَذِهِ الآيَةُ ‏{‏قُلْ هُوَ الْقَادِرُ عَلَى أَنْ يَبْعَثَ عَلَيْكُمْ عَذَابًا مِنْ فَوْقِكُمْ‏}‏ قَالَ رَسُولُ اللَّهِ صلى الله عليه وسلم ‏"‏ أَعُوذُ بِوَجْهِكَ ‏"‏‏.‏ قَالَ ‏{‏أَوْ مِنْ تَحْتِ أَرْجُلِكُمْ‏}‏ قَالَ ‏"‏أَعُوذُ بِوَجْهِكَ‏"‏ ‏{‏أَوْ يَلْبِسَكُمْ شِيَعًا وَيُذِيقَ بَعْضَكُمْ بَأْسَ بَعْضٍ‏}‏ قَالَ رَسُولُ اللَّهِ صلى الله عليه وسلم ‏"‏ هَذَا أَهْوَنُ ‏"‏‏.‏ أَوْ ‏"‏ هَذَا أَيْسَرُ‏"‏‏.‏ (صحيح البخاري، كتاب التفسير) (ޖާބިރު رضى الله عنه ގެ އަރިއަހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ﴿قُلْ هُوَ ٱلْقَادِرُ عَلَىٰٓ أَن يَبْعَثَ عَلَيْكُمْ عَذَابًا مِّن فَوْقِكُمْ﴾ މިއާޔަތް ބާވައިލެއްވުމުން ރަސޫލުﷲ ﷺ ވިދާޅުވިއެވެ. "أَعُوذُ بِوَجْهِكَ" (އިބަރަސްކަލާނގެ ވަޖުހުފުޅުގެ ރައްކާތެރިކަމަށް އެދިވަޑައިގަންނަވަމެވެ.) ﴿أَوْ مِن تَحْتِ أَرْجُلِكُمْ﴾ ބާވައިލެއްވުމުން އެކަލޭގެފާނު ވިދާޅުވިއެވެ. "أَعُوذُ بِوَجْهِكَ" (އިބަރަސްކަލާނގެ ވަޖުހުފުޅުގެ ރައްކާތެރިކަމަށް އެދިވަޑައިގަންނަވަމެވެ.) ﴿أَوْ يَلْبِسَكُمْ شِيَعًا وَيُذِيقَ بَعْضَكُم بَأْسَ بَعْضٍ﴾ ބާވައިލެއްވުމުން އެކަލޭގެފާނު ވިދާޅުވިއެވެ. "هذَا أَهْوَنُ وَأَيْسَرُ" (މިކަން ތަންކޮޅެއް ލުއިވެފައި ފަސޭހައެވެ.) (ޞަޙީޙުލް ބުޚާރީ، ޙަދީޘު: 4628)'],["އެއީ حق ތެދުބަސްފުޅުކަމަށް ވުމާއެކުވެސް، ކަލޭގެފާނުގެ قوم ގެމީހުން އެ قرآن ދޮގުކުޅައޫއެވެ. ކަލޭގެފާނު ވިދާޅުވާށެވެ! ތިޔަބައިމީހުންގެ ކަންތަކާ حوال ވެގެންހުރި وكيل އަކު ކަމުގައި ތިމަންކަލޭގެފާނު ނުވަމެވެ. (66)","ޢިއްޒަތްތެރިކަމާއި މަތިވެރިވަންތަކަމުގެ ވެރިރަސްކަލާނގެ ޙަޟްރަތުން ބާވައިލެއްވި ޙައްޤު ބަސްފުޅު ހިމެނޭ ފޮތްކަމުގައި ވުމާއެކު ވެސް، ކަލޭގެފާނުގެ ޤައުމު ކަމުގައިވާ ޤުރައިޝުންގެ މުޝްރިކުން އެ ޤުރްއާން ދޮގުކުޅައެވެ. މާތް ﷲ ވަޙީކުރައްވަނީ ﴿ لَّا يَأْتِيهِ ٱلْبَـٰطِلُ مِنۢ بَيْنِ يَدَيْهِ وَلَا مِنْ خَلْفِهِۦ﴾ (އެފޮތުގެ ކުރިމަތިންވެސް އަދި ފަހަތުންވެސް އެފޮތަށް ބާޠިލުކަމެއް ނާންނާނެއެވެ.) މުޙައްމަދު ﷺއެވެ! ކަލޭގެފާނު އެބައިމީހުންނަށް ވިދާޅުވާށެވެ. ތިޔަބައިމީހުން ބާޠިލަށް އެނބުރި މަގުފުރެދުން ހުއްޓުވުމަށް ތިޔަބައިމީހުންގެ ކަންތަކާ ޙަވާލުވެގެން ހުރި ވަކީލަކު ކަމުގައި ތިމަންކަލޭގެފާނު ނުވަމެވެ. ތިމަންކަލޭގެފާނަކީ ތިޔަބައިމީހުންނަށް އިންޒާރުކުރައްވަން ވަޑައިގަތް ބޭކަލަކީމެވެ. ތިމަންކަލޭގެފާނު ވަނީ އެ މަސްއޫލިއްޔަތު އަދާކުރައްވާފައެވެ. ދެން ތިމަންކަލޭގެފާނާ ތިޔަބައިމީހުންނާ މެދު ޙުކުމްކުރައްވާނީ އެއްކައުވަންތަ ﷲ އެވެ."],["ކޮންމެ خبر އަކަށްމެ، ކަނޑައަޅުއްވާފައިވާ ވަގުތެއްވެއެވެ. އަދި ނިކަންހުރެ ތިޔަބައިމީހުންނަށް އެނގޭނެތެވެ. (67)","ކޮންމެ ކަމަކަށްވެސް އަދި ޚަބަރަކަށްވެސް އެކަމެއް ވުމަށް ކަނޑައަޅުއްވާފައިވާ ވަގުތެއް ވެއެވެ. ލަސްވެމެއް ނެތިއެވެ. ވަގުތު އައިސް ޖެހުމުން ތިޔަބައިމީހުންނަށް ލިބޭނޭ ޢަޛާބުވެސް ތިޔަބައިމީހުންނަށް އެނގޭނެއެވެ. \n ޤުރައިޝުންގެ މޮޔަކަމުންނާއި، ނުކިޔަމަންތެރިކަމުން އެބައިމީހުންގެ މަޖިލިސްތަކުގައި ޤުރްއާނަށް ބަދު ބަސްބުނެ، އެފޮތުގެ އާޔަތްތައް ދޮގުކޮށް، ޤުރްއާނާއި ރަސޫލާ ﷺ އަކީ އެބައިމީހުންގެ މަލާމާތާއި ފުރައްސާރައިގެ އަމާޒަކަށް ހަދަމުން ދިޔައެވެ. އެހެންކަމުން، ރަސޫލާ ﷺ އަށާއި، މުއުމިނުންނަށް މާތް ﷲ މިވަނީ އެފަދަ މަޖިލިސްތަކުގައި އެބައިމީހުންނާ އެކު ނުތިބުމަށް އަންގަވާފައެވެ. އެކަލާނގެ ވަޙީކުރައްވަނީ"],["ތިމަންރަސްކަލާނގެ آية ތަކާމެދު ދޮގުވާހަކަ ދައްކައިއުޅޭ މީހުން ކަލޭގެފާނަށް ފެނިވަޑައިގެންފިނަމަ، އެއުރެން އެ ނޫން ވާހަކައެއް ދައްކައިފުމަށް ދާނދެން އެއުރެންގެ ކިބައިން ވަކިވެވަޑައިގަންނަވާށެވެ! އަދި شيطان އާ ކަލޭގެފާނު ހަނދުމަނެތި ކޮށްފިނަމަ (އެކަން) ހަނދުމަވުމަށްފަހު، އަނިޔާވެރިވީ މީސްތަކުންނާއެކު ފަހެ، ކަލޭގެފާނު ނީންނަވާށެވެ! (68)","އެ ކާފިރުން ޤުރްއާނަށް ބަދުބަސް ބުނެ، ފުރައްސާރަކޮށް، މަލާމާތްކޮށް، އެފޮތް ދޮގުކޮށް ހަދާތަން ކަލޭގެފާނަށް ފެނިވަޑައިގެންފިނަމަ، އެބައިމީހުންގެ މަޖިލިސް ދޫކޮށް ވަޑައިގަންނަވާށެވެ. އަދި ޤުރްއާނަށް މަލާމާތްކޮށް ފުރައްސާރަކުރުން ދޫކޮށްލައި އެހެން ވާހަކައެއް ފަށްޓާންދެން ކަލޭގެފާނު އެބައިމީހުންނާއެކު އިށީނދެވަޑައިނުގަންނަވާށެވެ. އެހެނީ އެފަދަ ބުއްދި ގޯސް މީހުންނާއެކު އިނުމީ ދީން އުނިވާ ކަމެކެވެ. އަދި އީމާންކަމަށް އުނިކަން ލިބޭ ކަމެކެވެ. އަދި ކަލޭގެފާނަށް މިކުރެއްވި ވަޞިއްޔަތް މަތިން ޝައިޠާނާ ކަލޭގެފާނު ހަނދުމަނެތި ކުރިއަސް، ހަނދުމަވުމަށް ފަހު ކަލޭގެފާނު އެ ފުރައްސާރަކުރާ މީހުންނާއެކު އިށީނދެވަޑައިނުގަންނަވާށެވެ. މިތާނގައި މުޚާޠަބުކުރައްވާފައި ވަނީ ރަސޫލާ ﷺ އަށް ކަމުގައިވިޔަސް، މިޚިޠާބު ރައްދުވަނީ މުއުމިނުންނަށެވެ. ދެން ޖެހިގެން އަންނަ އާޔަތުން މިކަން ދަލީލުކޮށްދެއެވެ."],["އަދި އެ (ދޮގުވާހަކަ ދައްކާ) މީހުންގެ އެއްވެސް ކަމެއްގެ ޒިންމާއެއް، تقوى ވެރިންގެ މައްޗަކަށް ނެތެވެ. އެހެނެއްކަމަކު، އޮތްކަމަކީ ހަނދާންކޮށްދިނުމެވެ. އެއީ އެއުރެން (އެފަދަ ވާހަކަތަކުން) ރައްކާތެރިވުމަށްޓަކައެވެ. (69)","އެ މުޝްރިކުންނާއެކު ނުތިބެ އެބައިމީހުންނާ ދުރުވެ، އެބައިމީހުންނަށް ވެވުނު ވަރަކުން އެ މުޝްރިކުންނަށް ނަސޭހަތްދީ، މާތް ﷲގެ ކޯފާ މަތިން ހަނދުމަކޮށްދީ، މުއުމިނުންނަށް ލަދުން އެބައިމީހުން ޤުރްއާނަށް ބުނަމުން އައި ބަދުބަސްތައް ހުއްޓާލާތޯ އެބައިމީހުންނަށް ނުރުހުންފާޅު ކޮށް ހަދާ މުއުމިނުންގެ މައްޗަށް އެ މުޝްރިކުންގެ ނުބައި ޢަމަލުތަކުން އެއްވެސް ކަމެއް ނެތެވެ."],["އެއުރެންގެ ދީނުގެ ކަންތަކަކީ، ކުޅިވަރެއް ކަމުގައްޔާއި، ފޫހިފިލުވުމެއް ކަމުގައި ބަލައިގެން އުޅުނު، އަދި ދުނިޔޭގެ ދިރިއުޅުން އެއުރެން ހެއްލުންތެރިކޮށްފައިވާ މީހުން ކަލޭގެފާނު ދޫކޮށްލައްވާށެވެ! އަދި ކަލޭގެފާނު އެ قرآن ން ހަނދާންކޮށް ދެއްވާށެވެ! نفس އެއްކުޅަ عمل ތަކުގެ ސަބަބުން، އެ نفس އެއް ހަލާކުގެ ތެރެއަށް ހުށަހެޅިދާނެ ކަމަށްޓަކައެވެ. اللَّه ފިޔަވައި އެ نفس އަށް އެހީތެރިވާނޭ ފަރާތެއް ނުވެތެވެ. އަދި شفاعة ތެރިވާނޭ ފަރާތެއްވެސް ނުވެތެވެ. އަދި ކޮންމެ فدية އަކުން އެ نفس އެއް فدية ދިނަސް، އެ فدية އެއް ނުހިއްޕަވާނެތެވެ. އެއުރެންނަކީ އެއުރެން ކުޅަ عمل ތަކުގެ ސަބަބުން ހަލާކަށް ހުށަހެޅުނު މީހުންނެވެ. އެއުރެންނަށް ކެކިކެކިހުރި ހޫނުފެނުގެ ބުއިމާއި ވޭންދެނިވި عذاب ހުށްޓެވެ. (އެއީ) އެއުރެން كافر ވެ އުޅުނުކަމަށްޓަކައެވެ. (70)","ދީނުގެ ކަންކަމަކީ މަޖަލެއް ކަމުގައްޔާއި ކުޅިވަރެއް ކަމުގައި ހަދައިގެން އުޅުނު، މި ފަނާވަނިވި ދުނިޔެއަށް ހެއްލި، މާތް ﷲ އަށް ކިޔަމަންތެރިވުމާ ދުރަށް ގޮސްފައިވާ މީހުން ދޫކޮށްލައްވާފައި، ހަނދާންކޮށްދިނުމުން ފައިދާކުރާ، އެކަމަށް އެކަށީގެންވާ މީހުންނަށް އެ ޤުރްއާނުން ހަނދާންކޮށްދެއްވާށެވެ. ނަފުސެއް ކާފިރުވެ، ކުޅަ ޢަމަލުތަކެއްގެ ސަބަބުން އެނަފުސެއް މާތް ﷲގެ ޢަޛާބަށް ހުށަހެޅިދާނެ ކަމަށް ޓަކައެވެ. އެ ހިނދު މާތް ﷲގެ ޢަޛާބުން އެބައިމީހުން މިންޖުކޮށްދޭނޭ އަދި ޝަފާޢަތްތެރިވާނޭ އެއްވެސް ފަރާތެއް ނުވެއެވެ. އެ ނަފުސު ސަލާމަތްވާން ކިތަންމެ ބޮޑު ފިދްޔައެއް ދިނަސް، ބިން ފުރާ ރަންދިނަސް ޤަބޫލުނުކުރެވޭނެއެވެ. އެ މުޖްރިމުންނަށް ޤިޔާމަތް ދުވަހު ޝަފާޢަތެއްވެސް ފިދްޔައެއްވެސް ނެތެވެ. މާތް ﷲގެ އާޔަތްތަކަށް ފުރައްސާރަކުރާ، ދުނިޔޭގެ އެދުމަށް ހެއްލިފައިވާ އެބައިމީހުންނަކީ، އެބައިމީހުންގެ ގޯސް ޢަޤީދާގެ ސަބަބުންނާ، ނުބައި ޢަމަލުތަކުގެ ސަބަބުން ޢަޛާބުގައި ހަލާކުވެގެންދާނެ މީހުންނެވެ. އެ އަބާއްޖަވެރިންނަށް ހުރީ، އެބައިމީހުން ބަނޑުގައި ކެކޭ، އޭގެ ސަބަބުން އެބައިމީހުންގެ ގޮހޮރުތައް ބުރިބުރި ވެގެންދާ، ކެކިކެކި ހުރި ހޫނު ފެނުގެ ބުއިމެވެ. މާތް ﷲގެ ވަޙީ ބަސްފުޅުގައިވާ ގޮތުންނެވެ. ﴿وَسُقُوا۟ مَآءً حَمِيمًا فَقَطَّعَ أَمْعَآءَهُمْ﴾ (އަދި ކެކިކެކިހުރި ހޫނުފެނުގެ ބުއިން އެބައިމީހުންނަށް ބޯންދެއްވުމުން އެބައިމީހުންގެ ގޮހޮރުތައް ބުރިބުރިވެގެން ދާނެއެވެ.) އަދި އެބައިމީހުންގެ ހަށިތައް އަންދާލާނޭ އަލިފާނުން އެބައިމީހުންނަށް ޢަޛާބުދެވޭނެއެވެ. މުޝްރިކުން ރަސޫލުﷲ ﷺއަށް، އެކަލޭގެފާނު އެބައިމީހުންގެ ކަލާނގެތަކަށް އެއް އަހަރު އަޅުކަންކުރައްވައި، އެބައިމީހުން އެކަލޭގެފާނުގެ ކަލާނގެއަށް އެއް އަހަރު އަޅުކަންކުރާ ގޮތަށް ހަމަޖައްސަން ގޮވައިލުމުން، އެމީހުންގެ މި މޮޔަކަމަށް ރައްދުދެއްވައި މާތް ﷲ މި އާޔަތް ބާވައިލެއްވިއެވެ."],["ކަލޭގެފާނު ވިދާޅުވާށެވެ! اللَّه ފިޔަވައި އަހަރެމެންނަށް މަންފާއެއް ނުދޭ، އަދި އަހަރެމެންނަށް ގެއްލުމެއްވެސް ނުދޭ އެއްޗެހިތަކަކަށް އަހަރެމެން دعاء ކުރާނެހެއްޔެވެ؟ އަދި اللَّه އަހަރެމެންނަށް ތެދުމަގު ދެއްކެވުމަށްފަހުގައި (شرك ގެ ތެރެއަށް) ފަހަށް އެނބުރިދާނޭ ހެއްޔެވެ؟ (އޭރުން ވާނީ) ބިމުގައި شيطان ންނަށް ހެއްލި، ދެވޭ ނުދެވޭ ތަނެއްނޭނގި، حيران ވެފައިވާ މީހަކު ފަދައިންނެވެ. އެމީހާއަށް ތެދުމަގަށްގޮވައި ތިމަންމެންގެ ކައިރިޔަށް އަންނާށޭ ބުނާ އެކުވެރިންތަކެއް އޭނާއަށް ވެއެވެ. ކަލޭގެފާނު ވިދާޅުވާށެވެ! ތެދުމަގަކީ، اللَّه ގެ ތެދުމަގުކަން ކަށަވަރެވެ. އަދި އަހަރެމެންނަށް أمر ކުރައްވާފައިވަނީ عالم ތަކުގެ ވެރިރަސްކަލާނގެއަށް ކިޔަމަންވުމަށެވެ. (71)","ކަލޭގެފާނު އެބައިމީހުންނަށް ވިދާޅުވާށެވެ. އަހަރުމެން އެއަށް އަޅުކަން ކުރުމުން އެއްވެސް ފައިދާއެއް ކޮށްނުދޭ، އަދި އެއަށް އަޅުކަން ނުކޮށް ދޫކޮށްލުމުން އެއްވެސް ގެއްލުމެއް ނުދޭ އެއްޗެހިތަކަކަށް އަހަރުމެން އަޅުކަންކުރަން ވީހެއްޔެވެ؟ ޙައްޤު ދީން ކަމުގައިވާ އިސްލާމްދީނަށް މާތް ﷲ އަހަރުމެންނަށް ހިދާޔަތު ދެއްވުމަށް ފަހު އަހަރުމެން މަގުފުރެދުމަށް އެނބުރި ދާންވީހެއްޔެވެ؟ އޭރުން އަހަރުމެން ވާނީ ޝައިޠާނާ އެމީހަކު ޖަހައިގަނެގެން ނުރައްކާތެރި ތަންތަނާ ހަނަފަސް ސަހަރާތަކުގެ ތެރެއިން ގެންގޮސް ފުން ވަޅުގަނޑަކަށް ވައްޓާލި މީހެއް ފަދައިންނެވެ. އިބްނު ޢައްބާސް رضي الله عنه ވިދާޅުވިއެވެ. މިއީ، ޝައިޠާނާއަށް އަޅުކަންކުރުމަށް ގޮވައިލާ މީހާއަށާއި، ރަޙްމާނުވަންތަ ރަސްކަލާނގެއަށް އަޅުކަންކުރުމަށް ގޮވައިލާ މީހާއަށް މާތް ﷲ ޖައްސަވާފައިވާ މިސާލެކެވެ. އަހުރެން ބުނަމެވެ. މާތް ﷲ މިވަނީ މުޝްރިކުން ބުދަށް އަޅުކަންކުރުމުން އެބައިމީހުންނަށް ފައިދާނުކުރާ ކަމުގެ މިސާލެއް ޖައްސަވާފައެވެ. އެބައިމީހުންގެ މިސާލަކީ ދަތުރުމަތީގައި މަގު އޮޅިގެން ސަހަރާގެ ތެރޭގައި ދެވޭ ނުދެވޭ ތަނެއް ނޭނގި ގެއްލިފައިވަނިކޮށް ޝައިޠާނާ އެމީހާ ޖަހައިގަނެގެން އޭނާގެ އެކުވެރިންނާއި ރައްޓެހިންނާއި މާދުރަށް ހަލާކުގެ މަގަށް ގެންދިޔަ މީހާގެ މިސާލެވެ. ދާނެ ތަނެއް، ކުރާނެ ކަމެއް ނޭނގި އޭނާ އެނބުރެނިކޮށް އޭނާއަށް އިވެނީ އޭނާގެ އެކުވެރިން ގޮވައިލާ އަޑެވެ. މިއީ އަމާންކަމުގެ މަގެވެ. މިމަގަށް އަންނާށެވެ. އޭނާ އެބައިމީހުންނަށް އިޖާބަދީފިއްޔާ ސަލާމަތް ވީއެވެ. އެހެންނޫންނަމަ، މަގުފުރެދި ހަލާކުވީއެވެ. ބުދަށް އަޅުކަންކުރާ މީހާގެ މިސާލަކީ އެއީއެވެ. އޭނާގެ ގާތަށް މަރު އަންނަންދެން އޭނާ ހީކުރަނީ ތިމަންނާ މިހިރީ ތެދުމަގުގައި ކަމަށެވެ. އެހިނދު އޭނާއަށް ކުރެވުނު ކަމުގެ މައްޗަށް ދެރަވުމާއި ހަލާކު ނޫން އެހެންކަމެއް ނުފެންނާނެއެވެ. އެއީ ދެރަވުމަކުން އަދި ތައުބާވުމަކުން ފައިދާކުރާނޭ ވަގުތެއް ނޫނެވެ. މިއީ ހާދަހާ ފުރިހަމަ މިސާލެކެވެ! ބަލާޣާތްތެރިކަމާއި، ރިވެތިކަމާއި، އަނެކުންނަށް ޤަބޫލުކުރެވުމުގައި އެންމެ ފުރިހަމަ މިސާލެކެވެ. އެމީހެއްގެ ހިތަކާއި ސިކުނޑިއެއް އޮތް މީހަކަށެވެ. އެހެންކަމުން، މާތް ﷲ މިއާޔަތް ނިންމަވާފައި ވަނީ މިބަސްފުޅުންނެވެ. ހަމަކަށަވަރުން ތެދުމަގަކީ މާތް ﷲއަހަރުމެންނަށް ދެއްވާފައިވާ އިސްލާމްދީނުގެ ތެދުމަގު އެކަންޏެވެ. ތިޔަބައިމީހުން އަހަރުމެންނަށް އެކަމަކަށް ގޮވައިލާ ބުދަށް އަޅުކަންކުރުމެއް ނޫނެވެ. މާތް ﷲ އަހަރުމެންނަށް އަންގަވާފައިވަނީ އެކަލާނގެ އަމުރުފުޅަށް ބޯލަނބައި ކިޔަމަންވެ، ހުރިހާ ކަމެއްގައި އަދި ހުރިހާ ޙާލެއްގައިވެސް އެކަލާނގެ އަށް އަޅުކަން ޚާލިޞްކުރުމަށެވެ."],["އަދި ނަމާދު قائم ކުރުމަށާއި، އެކަލާނގެއަށް تقوى ވެރިވުމަށް އަންގަވާފައިވެއެވެ. ތިޔަބައިމީހުން (قيامة ދުވަހުން) އެއްކުރައްވާހުށީ ހަމައެކަލާނގެ حضرة އަށެވެ. (72)","އަދި ނަމާދަށް ރައްކާތެރިވުމަށާއި، އެންމެ ފުރިހަމަ ގޮތުގައި ނަމާދު އަދާކުރުމަށާއި، ހުރިހާ ޙާލެއްގައި އެކަލާނގެއަށް ތަޤްވާވެރިވެ، ބިރުވެތިވުމަށް އެކަލާނގެ އަހަރުމެންނަށް އަންގަވާފައި ވެއެވެ. ހުރިހާ ޚަލްޤުތަކުން ޙިސާބު ބެއްލެވުމަށާއި، ޖަޒާ ދެއްވުމަށް އެނބުރިދިއުން ވަނީ ހަމަ އެކަލާނގެ ޙަޟްރަތަށެވެ. އެހިނދު އެކަލާނގެ ކޮންމެ މީހަކަށް އެމީހެއްގެ ޢަމަލާއި އެކަށީގެންވާ ޖަޒާ ދެއްވާނެއެވެ."],["އެކަލާނގެއީ، حق ގޮތުގައި އުޑުތަކާއި ބިން ހެއްދެވި ރަސްކަލާނގެއެވެ. އެކަލާނގެ، [ވާށޭ] وحى ކުރައްވާދުވަސް ހަނދުމަކުރާށެވެ! ފަހެ، އެ ހިނދުން އެކަމެއްވާހުށްޓެވެ. އެކަލާނގެ ބަސްފުޅަކީ حق ތެދެވެ. އަދި ތާޅަފިލި ފުމެލައްވާ ދުވަހު، ވެރިކަންވަނީ އެކަލާނގެއަށެވެ. އެކަލާނގެއީ، ނުފެންނަކަންތަކާއި، ފެންނަކަންތައް ދެނެވޮޑިގެންވާ ރަސްކަލާނގެއެވެ. އަދި އެކަލާނގެއީ، މޮޅަށް ދެނެވޮޑިގެންވާ حكيم ވަންތަ ރަސްކަލާނގެއެވެ. (73)","އުޑާއި ބިމުގައި ވާހައި ތަކެއްޗެއް އުފައްދަވައި މިލްކުވެވޮޑިގެންވަނީ މާތް ﷲ އެވެ. އެކަލާނގެ މިކައުނު ހެއްދެވީ ޙައްޤު ގޮތުގައި ޙިކްމަތަކަށް ޓަކައެވެ. ބާޠިލު، ބޭކާރު ގޮތުގައެއް ނޫނެވެ. އެކަލާނގެ ނިންމެވުމަކީ ފުރިހަމަވާނެ ނިންމެވުމެކެވެ. އެކަލާނގެ ވާށޭ ވަޙީކުރެއްވުމުން އެކަމެއް ވެދެއެވެ. އެކަމަށް އެއްވެސް މުހުލަތެއް ވަގުތެއް ބޭނުމެއް ނުވެއެވެ. އަދި އެއީ ލަސްވާނޭ ކަމެއް ނޫނެވެ. އެކަލާނގެއީ މަތިވެރިވަންތަ ރަސްކަލާނގެއެވެ. އެކަލާނގެއަށް އެއްވެސް ވާދަވެރިއަކު ނުވެއެވެ. އެކަލާނގެ ބަސްފުޅަކީ އެއްވެސް ޝައްކެއް ނެތް ތެދު ބަސްފުޅެވެ. އިސްރާފީލު عليه السلام ޚަލްޤުތަކުން އަލުން ދިރުއްވުމުގެ ތާޅަފިލި ފުއްމަވާ ދުވަސް ކަމުގައިވާ ޤިޔާމަތް ދުވަހުގެ ފުރިހަމަ ވެރިކަން ވަނީ އެކަލާނގެއަށެވެ. އެކަލާނގެ މެނުވީ އެއްވެސް ފަރާތަކަށް އެދުވަހު އެއްވެސް ވެރިކަމެއް ނުވާނެއެވެ. އެކަލާނގެއީ، ލޯތަކަށް ފެންނަ ތަކެއްޗާއި ކަންކަމާއި، ލޯތަކަށް ނުފެންނަ ތަކެއްޗާއި ކަންކަން މޮޅަށް ދެނެވޮޑިގަންނަވާ ރަސްކަލާނގެއެވެ. އެކަލާނގެ ޚަލްޤުތަކުންގެ އެއްވެސް ކަމެއް އެކަލާނގެއަށް ވަންހަނާވެގެން ނުވެއެވެ. އެކަލާނގެއީ ކުރައްވާ ހުރިހާކަމެއްގައި ޙިކްމަތްވަންތަ، އަޅުތަކުންގެ ހުރިހާ ކަމެއް މޮޅަށް ދެނެވޮޑިގަންނަވާ ރަސްކަލާނގެއެވެ. މިއާޔަތުގެ މަޤްޞަދަކީ ވެރިކަމާއި، ޚަލްޤުކުރުމާއި، ރާވައި ހިންގުންވަނީ އެބައިމީހުން ކަލާނގެތައް ކަމަށް ދަޢުވާކުރާ ބުދުތައް ފިޔަވައި، ހަކައެކަނި މާތް ﷲއަށް ކަން ސާބިތުކުރުމެވެ.\n ބުދަށް އަޅުކަންކުރުން ބާޠިލުކަމެއް ކަމުގައި ނިންމެވުމަށް ފަހު، ދެން ގެންނަވާފައިވަނީ މުޝްރިކުން ތިމަންމެން ތިބީ އެބޭކަލެއްގެ ދީން މަތީގައި ކަމަށް ދަޢުވާކުރާ އިބްރާހީމް عليه السلام ގެ ވާހަކައެވެ. އެއީ ރަޙްމާނުވަންތަ ރަސްކަލާނގެ މިތުރެވެ. އެކަލޭގެފާނު ބުދުތައް މުގުރާލެއްވިއެވެ. އެބައިމީހުން އެކަލޭގެފާނު ގެންނެވި ގޮތާ ޚިލާފުވާއިރު އެބައިމީހުން އެކަލޭގެފާނުގެ ދީން މަތީ ތިބެނީ ކިހިނަކުން ހެއްޔެވެ؟ އަންނަނިވި އާޔަތްތަކުން އެކަލޭގެފާނުގެ ވާހަކަ އަޑުއަހަމާ ހިނގާށެވެ."],["إبراهيم ގެފާނު އެކަލޭގެފާނުގެ ބައްޕަ آزر އަށް ވިދާޅުވިހިނދު ހަނދުމަކުރާށެވެ! ކަލޭގެފާނު ބުދުތަކެއް إله ން ކަމުގައި ހައްދަވަނީތޯއެވެެ؟ ހަމަކަށަވަރުން، ތިމަންކަލޭގެފާނަށް ފެނިވަޑައިގަންނަވަނީ ކަލޭގެފާނާއި، ކަލޭގެފާނުގެ قوم ގެމީހުން ފާޅުވެގެންވާ މަގުފުރެދުމެއްގައި ވާތީއެވެ. (74)","މުޙައްމަދު ﷺ އެވެ! އިބްރާހީމް عليه السلام ގެ ބައްޕަ އާޒަރު ބުދަށް އަޅުކަންކުރާތީ އެކަމާ ދެކޮޅުހައްދަވައި، ރުހިވަޑައިނުގެން އޭނާއަށް ވިދާޅުވި ހިނދު ކަލޭގެފާނުގެ ޤައުމުގެ މީހުންނަށް ހަނދާންކޮށްދެއްވާށެވެ. އެއްވެސް ފައިދާއެއްނުދެވޭ، އަދި އެއްވެސް ގެއްލުމެއް ނުދެވޭ ބުދުތަކަށް އަޅުކަން ކޮށް އެއީ ކަލާނގެތައް ކަމުގައި ތިބާ ހަދަނީހެއްޔެވެ؟ ތިމަންކަލޭގެފާނަށް ފެނިވަޑައިގަންނަވަނީ، އެތަކެއްޗަށް އަޅުކަންކުރުމުގައި ތިބާއާއި ތިބާގެ ޤައުމުގެ މީހުން ބޮޑު ގޯހެއް ހަދައި، ބަޔާންވެގެންވާ ގެއްލެނިވުމަކާއި މަގުފުރެދުމެއްގެ ތެރޭގައި ވާތީއެވެ."],["އަދި ހަމައެފަދައިން، ތިމަންރަސްކަލާނގެ إبراهيم ގެފާނަށް އުޑުތަކާއި، ބިމުގެ ملكوتى ވެރިކަން ދެއްކެވީމެވެ. އެއީ يقين ކުރާ މީހުންގެ ތެރެއިން އެކަލޭގެފާނު ވުމަށްޓަކައެވެ. (75)","އިބްރާހީމު عليه السلام ބުދަށް އަޅުކަންކުރުމުން ރައްކާތެރިކުރައްވައި އެކަލޭގެފާނަކީ މަޢުޞޫމު ބޭކަލަކަށް ހެއްދެވި ފަދައިން، އުޑުތަކާއި ބިމުގައިވާ ތިމަންރަސްކަލާނގެ ތަނަވަސްވެގެންވާ ވެރިކަމާއި، ތިމަންރަސްކަލާނގެ ބާރުވެރިކަން އެކަލޭގެފާނަށް ދެއްކެވީމެވެ. މާތް ﷲގެ މަތިވެރިކަމާއި، ގަދަކީރިތިވަންތަކަމާއި، ބާރުވެރިކަމާއި، އެކަލާނގެ ވެރިކަން ތަނަވަސްވެގެންވާކަން އެއްވެސް ޝައްކެއް ނެތި ނުގުޑާ ޔަޤީންކަމަކުން ޔަޤީންކުރާ މީހުންގެ ތެރެއިން އެކަލޭގެފާނު ވުމަށްޓަކައެވެ. ملكوت އަކީ (ތަނަވަސްވެގެންވާ ވެރިކަން) އެވެ. މި ކަލިމައިގައި ت ގެނެވިފައިވަނީ މުބާލަޣާ އަށެވެ."],["ދެންފަހެ، ރޭގަނޑުގެ އަނދިރިކަން އެކަލޭގެފާނުގެ މައްޗަށް ފެތުރުނުހިނދު، އެކަލޭގެފާނަށް ތަރިއެއް ފެނިވަޑައިގެން (އެކަލޭގެފާނުގެ قوم އަށް) ވިދާޅުވިއެވެ. (ތިޔަބައިމީހުން ހީކުރާގޮތުގައި) މިއީ އަހުރެންގެ ވެރިރަސްކަލާނގެއެވެ. ދެންފަހެ، އެތަރި އޮސްފުހުނުހިނދު، އެކަލޭގެފާނު ވިދާޅުވިއެވެ. އޮސްފުހިދާ ތަކެއްޗަކަށް އަހުރެން ލޯތްބެއްނުކުރަމެވެ. (76)","ރޭގަނޑުގެ އަނދިރިކަން ފެތުރި އެއަނދިރި ކަމުގެ ތެރޭގައި ހުރިހާ އެއްޗެއް ގެއްލުނު ހިނދު، އިބްރާހީމު عليه السلام އަށް އުޑުމަތިން އަލިގަދަ ތަރިއެއް ފެނިވަޑައިގަތެވެ (އެއީ ވީނަސް ނުވަތަ ޒުހުރަތެވެ). އެހިނދު އެކަލޭގެފާނުގެ ޤައުމުގެ މީހުން ތިބީ ރަނގަޅުގޮތުގައި ނޫންކަން އެބައިމީހުންނަށް އިޙްސާސްކޮށްދެއްވައި، އެބައިމީހުންގެ ކުށް އެބައިމީހުންނަށް އަންގަވައިދެއްވުމުގެ ގޮތުން އެކަލޭގެފާނު ވިދާޅުވިއެވެ. މިއީ، ތިޔަބައިމީހުން ތިޔަ ހީކުރާ ގޮތުންނަމަ، ތިމަންކަލޭގެފާނުގެ ކަލާނގެއެވެ. ދެން އެ ތަރި އޮއްސުމުން އެކަލޭފާނު ވިދާޅުވިއެވެ. އެއް ޙާލުން އަނެއް ޙާލަށް ބަދަލުވެ، އެއް ފަހަރު ފެނިފައި، އަނެއް ފަހަރު ގެއްލޭ ކަލާނގެއެއް ތިމަންކަލޭގެފާނު ބޭނުންވެވަޑައިނުގަންނަވަމެވެ. އެހެނީ، ކަލާނގެ ބަދަލުވެ އެއްޙާލުން އަނެއް ޙާލަށް ގޮސްގެން ނުވާނެއެވެ. އެއީ އާވާކަމުގެ ދަލީލެކެވެ. އިއްޒަތާއި މަތިވެރިވަންތަކަމުގެ ވެރިރަސްކަލާނގެއަކީ ފެށުމެއްނުވާ ދާއިމަށް ދެމިވޮޑިގެންވާ ރަސްކަލާނގެއެވެ. މިހެން މިކަން ކުރެއްވީ މުނާޒަރާގެ އުސޫލުން އެބައިމީހުންގެ މައްޗަށް ޙުއްޖަތް ޤާއިމުކުރެއްވުމަށެވެ. އެބައިމީހުން ތިބި ގޮތް ރަނގަޅު ނޫންކަން އަންގަވައި، ﷲ ނޫން ފަރާތަކަށް އަޅުކަންކުރުމުގައި އެބައިމީހުންގެ ކުށާއި މަގުފުރެދުން އެބައިމީހުންނަށް އެންގެވުމަށެވެ."],["ދެންފަހެ، ހަނދު އަރައިގެން އަންނަތަން އެކަލޭގެފާނަށް ފެނިވަޑައިގަތްހިނދު (އެއުރެންނަށް) އެކަލޭގެފާނު ވިދާޅުވިއެވެ. (ތިޔަބައިމީހުން ހީކުރާގޮތުގައި) މިއީ އަހުރެންގެ ވެރިރަސްކަލާނގެއެވެ. ދެންފަހެ، އެ ހަނދު އޮސްފުހުނުހިނދު، އެކަލޭގެފާނު ވިދާޅުވިއެވެ. އަހުރެންގެ ވެރިރަސްކަލާނގެ ތެދުމަގުގައި އަހުރެން ثابت ނުކުރެއްވިނަމަ، މަގުގެއްލި، ފުރެދިގެންވާ މީހުންގެ ތެރެއިން އަހުރެން ވެއްޖައީސްކަން ކަށަވަރެވެ. (77)","ހަނދު ފުރިހަމަވެ ފުރިހަމަ ހަނދުވަރާއި އެކު އުޑުމަތި އަލިކޮށްފައިވާތަން ފެނިވަޑައިގަތުމުން، ކުރިންވެސް ބަޔާންކުރެވުނު ގޮތުގެ މަތިން އެކަލޭގެފާނު ވިދާޅުވިއެވެ. މިއީ ތިޔަބައިމީހުން ތިޔަ ހީކުރާ ގޮތުން ނަމަ، ތިމަންކަލޭގެފާނުގެ ކަލާނގެއެވެ. ހަނދު އޮއްސުމުން އެކަލޭގެފާނު ވިދާޅުވިއެވެ. ތިމަންކަލޭގެފާނުގެ ވެރިރަސްކަލާނގެ ތިމަންކަލޭގެފާނަށް ތެދުމަގަށާއި ޙައްޤު ދީނަށް މަގުނުދެއްކެވިނަމަ، ތިމަންކަލޭގެފާނު މަގުފުރެދިފައިވާ މީހުންގެ ތެރެއިން ވެވަޑައިގަތީހެވެ. މިއީ އެކަލޭގެފާނުގެ ޤައުމުގެ މީހުން ވަނީ ތަރިއާއި ހަނދަށް އަޅުކަންކޮށް މަގުފުރެދިފައިކަން ނުސީދާކޮށް ބަޔާންކޮށްދެއްވުމަށް ވިދާޅުވި ބަސްފުޅެކެވެ."],["ދެންފަހެ، އިރުއަރައިގެން އަންނަތަން އެކަލޭގެފާނަށް ފެނިވަޑައިގަތްހިނދު (އެއުރެންނަށް) އެކަލޭގެފާނު ވިދާޅުވިއެވެ. (ތިޔަބައިމީހުން ހީކުރާ ގޮތުގައި) މިއީ އަހުރެންގެ ވެރިރަސްކަލާނގެއެވެ. (ހަނދަށްވުރެން) މި، މާބޮޑެވެ. ދެންފަހެ، އެ އިރު އޮސްފުހުނުހިނދު، އެކަލޭގެފާނު ވިދާޅުވިއެވެ. އޭ އަހުރެންގެ قوم ގެމީހުންނޭވެ! ތިޔަބައިމީހުން شريك ކޮށް ތިޔައުޅޭ (ބުދުތަކާއި، އިރު ހަނދުފަދަ) ތަކެތިން، ހަމަކަށަވަރުން، އަހުރެން ބަރީއަވެގެންވަމެވެ. (78)","އިރު އޭގެ ގަދަ އަލިން މުޅި ދުނިޔެ އަލިކޮށްފައި ވާތަން ފެނިވަޑައިގަތުމުން އިބްރާހީމް عليه السلام ވިދާޅުވިއެވެ. މި އިރު މިއީ ތިޔަބައިމީހުން ތިޔަ ހީކުރާ ގޮތުން ނަމަ، ތިމަންކަލޭގެފާނުގެ ކަލާނގެއެވެ. ހަނދާއި ތަރިއަށް ވުރެ މި މާ ބޮޑެވެ. ދެން އިރު އޮއްސުމުން ސާފުވެ ބަޔާންވެގެންވާ ޙައްޤު އެކަލޭގެފާނު ފާޅުކުރެއްވިއެވެ. އެއީ އެކަލޭގެފާނުގެ ޤައުމުގެ މީހުން މަގުފުރެދިފައިވާ ކަމެވެ. އަދި އެބައިމީހުން އަޅުކަންކުރާ ތަކެތިން އެކަލޭގެފާނު ބަރީއަވެވަޑައިގެންނެވިއެވެ. އަދި ވިދާޅުވިއެވެ. ހަމަކަށަވަރުން ތިޔަބައިމީހުންނާއި ތިޔަބައިމީހުން ތިޔަ އަޅުކަންކުރާ ބުދުތަކާ ތަރިތަކުން ތިމަންކަލޭގެފާނު ބަރީއަވެގެން ވަމެވެ. އެތަކެއްޗަށް އަޅުކަންކޮށްގެން ތިޔަބައިމީހުން ވަނީ މުޝްރިކުންނަށް ވެފައެވެ."],["ހަމަކަށަވަރުން، (އަޅުކަންކުރުމުގެ قصد ގައި) އަޅުގެ މޫނު ކުރިމަތިކުރަނީ، باطل ގޮތުން އެއްކިބާވެ، حق ގެ ފަރާތަށް ލެނބިހުރި حال ގައި، އިސްވެދިޔަ ނަމޫނާއެއްނެތި، އުޑުތަކާއި ބިންހެއްދެވި ރަސްކަލާނގެއަށެވެ. އަދި މިއަޅާ مشرك ންގެ ތެރެއަކުން ނުވަމެވެ. (79)",'ހަމަކަށަވަރުން ތިމަންކަލޭގެފާނު ތިމަންކަލޭގެފާނުގެ މޫނު މިކުރިމަތިކުރަނީ މިކައުނު އުފެއްދެވި، އުޑާއި ބިން ނެތުމުގެ ތެރެއިން ވުޖޫދަށް ގެންނެވި، އިއްޒަތްތެރިކަމާއި މަތިވެރިވަންތަކަމުގެ ވެރިރަސްކަލާނގެއަށެވެ. އެކަލާނގެ އުޑާއި ބިން ހެއްދެވީ އިސްވެދިޔަ ނަމޫނާއެއް ނެތިއެވެ. ތިމަންކަލޭގެފާނީ ކޮންމެ ބާޠިލު ދީނެއް ދޫކޮށް ޙައްޤުދީނުގެ ފަރާތަށް ލެނބި ހުރި ތެދުވެރި މުއުމިނަކީމެވެ. حنيفا ގެ މާނައަކީ މިއީއެވެ. އަދި ތިމަންކަލޭގެފާނުގެ ވެރިރަސްކަލާނގެއަށް އަޅުކަންކުރުމުގައި އެއްވެސް ފަރާތެއް ޝަރީކުނުކުރައްވަމެވެ. އިބްރާހީމް عليه السلام ގެ ޤައުމުގެ މީހުން މާތް ﷲ ފިޔަވައި ބުދުތަކަށާއި، އިރާއި، ހަނދާއި، ތަރިތަކަށް ކުރަމުން ދިޔަ އަޅުކަމަކީ ބާޠިލު އެއްޗެއްކަން ސާބިތުކޮށްދެއްވުމަށް އިބްރާހިމް عليه السلام ވަނީ އަޖާއިބެއްފަދަ މޮޅު ގޮތެއް ބޭނުންކުރައްވާފައެވެ. އެއީ، ތަރި، ދެން ހަނދު، ދެން އިރުގެ ކަލާނގެވަންތަކަމަށް ދަޢުވާކުރައްވައި، ޚަޞްމާއި އެއްހަމައަށް ފައިބައިވަޑައިގެން އޭނާގެ އަމިއްލަ ވާހަކައިން އޭނާގެ މައްޗަށް ޙުއްޖަތް ޤާއިމްކުރެއްވުމެވެ. ޚަޞްމު ފަސޭހައިން ބަލިކޮށް، އޭނާގެ ދުލުން އޭނާގެ ގޯސްކަން ހާމަކުރުމަކީ ބުއްދިވެރި ގޮތުގައި މުނާޒަރާކުރާ މީހަކަށް ކިހާ ފަސޭހަކަމެއް ކަން އެނގިގެން ހިނގައްޖެއެވެ. އެކަލޭގެފާނަށް ފެނިވަޑައިގަތް ތަރިއަކީ ކަލާނގެއަކަށް ވުމަށް ކަމުދާ އެއްޗެއް ނޫންކަން އެބައިމީހުންނަށް ސާފުކޮށްދެއްވުމަށްފަހު، އެއަށްވުރެ އަލިގަދަ އެއްޗަކަށް އިންތިޒާރުކުރެއްވިއެވެ. ދެން ހަނދު ފުރިހަމަ ހަނދެއްގެ ގޮތުގައި އަރައިގެން އައިސް އުޑުމަތި އަލިކޮށްލުމުން، އެބައިމީހުން ތިބިގޮތް ރަނގަޅު ނޫންކަން އެބައިމީހުންނަށް އަންގަވައިދެއްވުމުގެ ގޮތުން ވިދާޅުވިއެވެ. މިއީ ތިމަންކަލޭގެފާނުގެ ކަލާނގެއެވެ. ދެން ހަނދު އޮއްސުމުން އިރަށް އިންތިޒާރުކުރެއްވިއެވެ. އެއީ ހަނދަށްވުރެ އަލިގަދަ، އެއަށްވުރެ ބޮޑު، ފައިދާ ބޮޑު އެއްޗަކަށް ވާތީއެވެ. އިރު އަރައިގެން އައުމުން އެބައިމީހުންގެ ޢަމަލުތަކާ ދެކޮޅު ހެއްދުވުމުގެ ގޮތުން ވިދާޅުވިއެވެ. މިއީ ތިމަންކަލޭގެފާނުގެ ކަލާނގެއެވެ. ދެން އިރު އޮއްސުމުން މިހުރިހާ އެއްޗަކުން އެކަލޭގެފާނު ބަރީއަވެވަޑައިގަންނަވާކަން އިޢުލާނުކުރެއްވިއެވެ. މިހުރިހާ ކަމެއް އިބްރާހީމް عليه السلام ކުރެއްވީ ޚަޞްމުގެ ޢަމަލުން ޚަޞްމަށް ރައްދު ދެއްވުމަށެވެ. ލޮލަށް ފެންނަ އެންމެ އަލިގަދަ ތަކެތީގެ ތެރޭގައި ހިމެނޭ ތަރިއާއި ހަނދާއި އިރުގައި ކަލާނގެވަންތަކަމުގެ ސިފަ ނެތުމުން އެބައިމީހުން އެތަކެއްޗަށް ކުރާ އަޅުކަމުގެ ބާޠިލުކަން ފާޅުކަން ބޮޑު ދަލީލާއެކު ސާބިތުވީއެވެ. އަދި މާތް ﷲ ފިޔަވައި އެބައިމީހުން އެތަކެއްޗަށް އަޅުކަންކުރުމުގައި އެބައިމީހުންގެ މޮޔަކަމުގެ މައްޗަށް ޙުއްޖަތް ޤާއިމުވީއެވެ. އެކަލޭގެފާނު ދެއްކެވި ވާހަކަފުޅަކީ މުނާޒަރާގެ މަޤާމުގައި ދެއްކެވި ވާހަކަފުޅެކެވެ. ދަލީލު ހޯއްދަވައި ބައްލަވަން ދެއްކެވި ވާހަކަފުޅެއް ނޫނެވެ. މަތިވެރިވަންތަ ރަސްކަލާނގެ މަޢުރިފާކޮށް ދެނެވަޑައިގަތުމުގައި ޝައްކުކުރެއްވުމަކީ އިބްރާހީމް عليه السلام ކުރައްވާނޭ ކަމެއް ނޫނެވެ. އެކަލޭގެފާނަކީ ތެދުމަގަށް ލެނބުނު މީހުންގެ އިމާމެވެ. ނަބީބޭކަލުންގެ ބަފައިކަލުންނެވެ. މާތް ﷲ ވަނީ އެކަލޭގެފާނު ތުއްޕުޅު އިރުއްސުރެ އެކަލޭގެފާނަށް ތެދުމަގު ދައްކަވާފައެވެ. عَنْ أَبِي هُرَيْرَةَ ـ رضى الله عنه ـ قَالَ قَالَ رَسُولُ اللَّهِ صلى الله عليه وسلم ‏ "‏ نَحْنُ أَحَقُّ بِالشَّكِّ مِنْ إِبْرَاهِيمَ إِذْ قَالَ ‏﴿‏رَبِّ أَرِنِى كَيْفَ تُحْىِ ٱلْمَوْتَىٰ ۖ قَالَ أَوَلَمْ تُؤْمِن ۖ قَالَ بَلَىٰ وَلَـٰكِن لِّيَطْمَئِنَّ قَلْبِي﴾". (صحيح البخاري، كتاب التفسير) (އަބޫހުރައިރާ رضي الله عنه ގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ރަސޫލުﷲ ﷺ ޙަދީޘުކުރެއްވިއެވެ. "އިބްރާހީމް عليه السلام ‏﴿‏رَبِّ أَرِنِى كَيْفَ تُحْىِ ٱلْمَوْتَىٰ ۖ قَالَ أَوَلَمْ تُؤْمِن ۖ قَالَ بَلَىٰ وَلَـٰكِن لِّيَطْمَئِنَّ قَلْبِي﴾މިހެން ވިދާޅުވިއިރު، އިބްރާހީމު عليه السلام އަށް ވުރެ އަހަރުމެން ޝައްކުކުރުން މާ ޙައްޤުކަން ބޮޑުވެގެން ވެއެވެ.") (ޞަޙީޙުލް ބުޚާރީ، ޙަދީޘު: 4537) މި ޙަދީޘުފުޅުގެ މުރާދަކީ އަހަރުމެން ޝައްކުނުކުރަމުއެވެ. އިބްރާހީމް عليه السلام ޝައްކުނުކުރެއްވުން މާ އައުލާކަން ބޮޑުވެގެން ވެއެވެ. މިތާނގައި ރަސޫލުﷲ ﷺ މިވަނީ އިބްރާހީމް عليه السلام ޝައްކުނުކުރައްވާކަމަށް ހެކިވަޑައިގެން އެކަލޭގެފާނު ބަރީއަކުރައްވާފައެވެ. މިކަމަށް މާތް ﷲގެ މިބަސްފުޅު ހެކިދެއެވެ.'],["އެކަލޭގެފާނުގެ قوم ގެމީހުން (ދީނާމެދު) އެކަލޭގެފާނާ جدل ކޮށް ހަދައިފޫއެވެ. އެކަލޭގެފާނު ވިދާޅުވިއެވެ. އެކަލާނގެ ތިމަންކަލޭގެފާނަށް ތެދުމަގު ދައްކަވާފައި ވަނިކޮށް، اللَّه އާމެދުގައި ތިޔަބައިމީހުން ތިމަންކަލޭގެފާނާ جدل ކުރަނީ ހެއްޔެވެ؟ ތިޔަބައިމީހުން އެކަލާނގެއަށް شريك ކޮށްއުޅޭ ތަކެއްޗަކަށް ތިމަންކަލޭގެފާނު ބިރުފުޅެއް ނުގަނެއެވެ. އެހެނެއްކަމަކު، ތިމަންކަލޭގެފާނުންގެ ވެރިރަސްކަލާނގެ އިރާދަކުރައްވައިފި ކަމެއް އައިސް ޖެހޭނެތެވެ. ތިމަންކަލޭގެފާނުންގެ ވެރިރަސްކަލާނގެ ދެނެވޮޑިގަތުން ހުރިހައި ތަކެއްޗަކަށް ތަނަވަސް ވެގެންވެއެވެ. ތިޔަބައިމީހުން ފަހެ، ހަނދާންވެސް ނުކުރަނީ ހެއްޔެވެ؟ (80)","މާތް ﷲ އެއްކައުވަންތަ ކުރުމާއި، އެކަލާނގެއީ ޙައްޤު ގޮތުގައި އަޅުކަންކުރެވޭ ހަމައެނި ކަލާނގެ ކަމުގައި ވުމުގެ މައްސަލައިގައި އެބައިމީހުން އެކަލޭގެފާނާއި ޖަދަލުކޮށް މުނާޒަރާ ކުރިއެވެ. އަދި އެކަލޭގެފާނު އެބައިމީހުންގެ ބުދުތަކަށް ގެއްލުމެއް ނުދެއްވުމަށް އެބައިމީހުން އެކަލޭގެފާނަށް ބިރުދެއްކިއެވެ. އެކަލޭގެފާނު އެބައިމީހުންގެ މި ބިރުދެއްކުމާ ދެކޮޅު ހައްދަވަމުން ވިދާޅުވިއެވެ. މާތް ﷲ ތިމަންކަލޭގެފާނަށް ހެޔޮވިސްނުން ދެއްވައި، ތެދުމަގަށް ހިދާޔަތުދެއްވާފައި ވަނިކޮށް މާތް ﷲ ވޮޑިގެންވުމާ އެކަލާނގެ އެއްކައުވަންތަކަމާ މެދު ތިޔަބައިމީހުން ތިމަންކަލޭގެފާނާ ޖަދަލުކުރަނީ ހެއްޔެވެ. ތިޔަބައިމީހުން މާތް ﷲފިޔަވައި ތިޔަ އަޅުކަންކުރާ ބުދުތަކަށް ތިމަންކަލޭގެފާނު ބިރުފުޅުގެން ވަޑައިނުގަންނަވަމެވެ. އެހެނީ އެތަކެތި ފައިދާއެއް ގެއްލުމެއް ނުދެއެވެ. އެތަކެއްޗަށް އަޑު ނީވެއެވެ. ނުފެނެއެވެ. އަދި ތިޔަބައިމީހުން ތިޔަ ދަޢުވާކުރާ އެއްވެސް ކަމެއް އެތަކެއްޗަށް ނުކުރެވެއެވެ. ތިޔަބައިމީހުންގެ ކަލާނގެތައް ކުރި އެއްވެސް ކަމަކާ ނުލައި ތިމަންކަލޭގެފާނުގެ ވެރިރަސްކަލާނގެ ތިމަންކަލޭގެފާނަށް ދެރަކަމެއް މެދުވެރިކުރައްވައިފިއްޔާ ނޫނީ ތިމަންކަލޭގެފާނަށް އެފަދަ އެއްވެސް ކަމެއް ދިމާނުވާނެއެވެ. ފަހެ، ކައުނުގައިވާ ހުރިހާ އެއްޗަކަށް އެކަލާނގެ ޢިލްމު ތަނަވަސްވެގެން ވެއެވެ. ތިޔަބައިމީހުން ތިޔަ އަޅުކަން ކުރާ ބުދުތަކާއި ހިލަތައް ފިޔަވައި ހަމައެކަނި މާތް ރަސްކަލާނގެއީ ޚާލިޤުވަންތަ، ގެއްލުންދެއްވާ ފައިދާ ދެއްވާ ރަސްކަލާނގެކަން ޤަބޫލުކޮށް ޢިބުރަތް ލިބިގަންނަން ނުވޭ ހެއްޔެވެ؟ ދެން އިތުރަށް ބަޔާންކުރައްވަމުން އެކަލޭގެފާނު ވިދާޅުވަނީ"],["އަދި ތިޔަބައިމީހުން (اللَّه އަށް) شريك ކުޅަ ތަކެއްޗަށް ތިމަންކަލޭގެފާނު ބިރުފުޅު ގަންނާނީ ކޮންފަދަ އަކުންހެއްޔެވެ؟ ތިޔަބައިމީހުންގެ މައްޗަށް އެއާމެދު އެއްވެސް حجّة އެއް ބާވައިލައްވާފައި ނުވާތަކެތި، ތިޔަބައިމީހުން اللَّه އަށް شريك ކުޅަކަމާމެދު ތިޔަބައިމީހުން ބިރެއްނުގަންނަމުއެވެ. ފަހެ، މި ދެބައިމީހުންކުރެ (عذاب ން ސަލާމަތްވެ) އަމާންކަން ލިބުން حق ކަންބޮޑީ، ކޮންބަޔެއްހެއްޔެވެެ؟ ތިޔަބައިމީހުންނަށް (އެބަޔަކު) އެނގޭނަމަ (ނިކަންބުނެދީ ބަލާށެވެ!) (81)","އެކަލާނގެއަށް ތިޔަބައިމީހުން ބިރުވެތިވުން ޙައްޤުވެގެންވާ މަތިވެރިވަންތަ ކުޅަދުންވަންތަ ރަސްކަލާނގެއަށް ތިޔަބައިމީހުން ބިރުވެތިނުވެ، އެއްވެސް ޙުއްޖަތެއް ދަލީލެއް ނެތި ތިޔަބައިމީހުން އެކަލާނގެއަށް ޝިރުކު ކުރާއިރު، ތިޔަބައިމީހުން އަޅުކަމުގައި މާތް ﷲއަށް ޝަރީކު ތިޔަކުރާ، ތިޔަބައިމީހުން ކަލާނގެތައް ކަމަށް ދަޢުވާކުރާ ތަކެއްޗަށް ތިމަންކަލޭގެފާނު ބިރުފުޅުގަންނާނީ ކިހިނެއް ހެއްޔެވެ؟ ތިމަންކަލޭގެފާނުގެ ކަލާނގެއީ ތިޔަބައިމީހުން ހަލާކުކުރައްވައި ނެތިކުރައްވައި، ތިޔަބައިމީހުންނަށް ޢަޛާބުދެއްވުމަށް ކުޅަދުންވަންތަ، މަތިވެރިވަންތަ، ރަޙްމާނުވަންތަ ރަސްކަލާނގެއެވެ. އެކަލާނގެއަށް ތިޔަބައިމީހުން ބިރުވެތި ނުވާއިރު، ނުކުޅެދުންތެރި، ބަލިކަށި ބުދުތަކަކަށް ތިމަންކަލޭގެފާނު ބިރުފުޅުގަންނާނީ ކިހިނެއް ހެއްޔެވެ؟ ތިޔަބައިމީހުންގެ ކިބައިގައި އެއްވެސް ޢިލްމެއް ނުވަތަ ވިސްނުންތެރިކަމެއް ވާނަމަ ބުނެބަލާށެވެ. އަހަރުމެން ދެބައިމީހުން ކުރެ އަމާންކަން ލިބުން ޙައްޤުކަން ބޮޑީ ކޮންބައެއް ހެއްޔެވެ؟ އަލިގަދަ ދަލީލުތަކާއެކު މާތް ﷲ އެނގިގެން ތިބި އަހަރުމެން ހެއްޔެވެ؟ ނުވަތަ އެކަލާނގެއާއެކު ބުދުތައް ޝަރީކުކުރި ތިޔަބައިމީހުން ހެއްޔެވެ؟\n ދެން އާޚިރަތްދުވަހު އަމާންކަން ލިބޭނެ މީހުން ބަޔާންކުރައްވަމުން މާތް ﷲ ވަޙީކުރައްވަނީ"],["އެއުރެންނަކީ، إيمان ވެތިބެ، އެއުރެންގެ إيمان ކަމުގެ ތެރެއަށް (شرك ގެ) އަނިޔާވެރިކަމެއް ނުލާ މީހުންނެވެ. އަމާންކަންހުރީ، އެއުރެންނަށެވެ. އަދި އެއުރެންނީ ތެދުމަގު ލިބިގެންވާ މީހުންނެވެ. (82)","ޢަޛާބުން އަމާންކަން ލިބުން ހުރީ ޙައްޤުގޮތުގައި އީމާންވެ ތިބެ، އެބައިމީހުންގެ އީމާންކަމުގެ ތެރެއަށް ބުދަށް އަޅުކަންކުރުމާއި ޝިރުކު ކުރުން ނުވައްދައި، އިޚްލާޞްތެރިކަމާ ޔަޤީންކަމާއެކު މާތް ﷲއަށް އަޅުކަންކުޅަ މީހުންނަށެވެ. އެބައިމީހުންނީ ހިދާޔަތާއި، ތެދުމަގުގެ އަހުލުވެރީންނެވެ. މަގުފުރެދުމުގެ އަހުލުވެރިންނެއް ނޫނެވެ. އިބްރާހީމް عليه السلام މާތް ﷲ މަޢުރިފާކޮށް ދެނެވަޑައިގަތުމުގައި އެއްވެސް ޝައްކެއް ނުކުރައްވާކަމުގައްޔާއި، އެކަލޭގެފާނު ތަރިއާއި، އިރާއި، ހަނދަށް ﴿هَٰذَا رَبِّي﴾ (މިއީ ތިމަންކަލޭގެފާނުގެ ކަލާނގެއޭ) ވިދާޅުވީ އެބައިމީހުންނަށް މަލާމާތްކުރައްވައި އެބައިމީހުންކުރާ ކަންތަކުގެ ދެކޮޅުނުޖެހޭކަން ހާމަކުރައްވައި، މި އަޖާއިބު ކުރުވަނިވި ގޮތް ބޭނުންކުރައްވައިގެން އެބައިމީހުންގެ މައްޗަށް ޙުއްޖަތް ޤާއިމުކުރެއްވުމަށް ކަމުގައި ކުރިންވެސް ބަޔާންވެ ދިޔަ ވާހަކަ އަށް އިތުރަށް ބާރު ދެއްވަމުން، މާތް ﷲ މިވަނީ އެކަމުގައި ދެބަސްނުވެވޭނެ ދަލީލު ގެންނަވާފައެވެ."],["އެ ހުރިހާކަމަކީ، ތިމަންރަސްކަލާނގެ (حضرة ން އައި) حجّة ތަކެވެ. އެ حجّة ތައް، ތިމަންރަސްކަލާނގެ إبراهيم ގެފާނަށް ދެއްވީ، އެކަލޭގެފާނުގެ قوم ގެމީހުންނަށް ހުށަހެޅުއްވުމަށެވެ. ތިމަންރަސްކަލާނގެ އިރާދަކުރައްވާ ބަޔަކު، ދަރަޖަ މަތިވެރިކުރައްވަމެވެ. ހަމަކަށަވަރުން، ކަލޭގެފާނުގެ ވެރިރަސްކަލާނގެއީ، حكيم ވަންތަ މޮޅަށް ދެނެވޮޑިގެންވާ ރަސްކަލާނގެއެވެ. (83)","ތަރިއާއި، ހަނދާއި، އިރު އޮއްސިގެން ދިއުމުން އެތަކެތި ކަލާނގެތަކަށް ވާން ކަމުނުދާކަން ބަޔާންކުރައްވައި، މާތް ﷲގެ އެއްކައުވަންތަކަން ސާބިތުކޮށްދެއްވުމަށް އިބްރާހީމު عليه السلام ދެއްކެވި ޙުއްޖަތްތަކަކީ ތިމަންރަސްކަލާނގެ ޙަޟްރަތުން އެކަލޭގެފާނަށް އައި އަލިގަދަ ޙުއްޖަތްތަކެކެވެ. އެއީ، އެކަލޭގެފާނުގެ ޤައުމުގެ މީހުންނަށް އެއާ ދެކޮޅަށް ރައްދެއް ނުދެވޭވަރުގެ ޙުއްޖަތްތަކަށް ހައްދަވައި، އެ ޙުއްޖަތްތަކުން އެބައިމީހުންގެ ބާޠިލު ޢަޤީދާ ނިކަމެތިކުރައްވައި، ތިމަންރަސްކަލާނގެ އަޅުތަކުންގެ ތެރެއިން ތިމަންރަސްކަލާނގެ އިރާދަކުރައްވާ ފަރާތަކަށް ހެޔޮވިސްނުމާއި، ޢިލްމާއި، ނަބީކަމުގެ ނޫރުދެއްވައި އެ ފަރާތެއް މަތިވެރިކުރައްވަމެވެ. މާތް ﷲއީ އެކަލާނގެ ކުރައްވާ ކަންކަމުގައި ޙިކްމަތްވަންތަ، މުނާޒަރާކޮށް ވާހަކަދެއްކުމަށް އެންމެ އެކަށީގެންވަނީ ކާކުކަން މޮޅަށް ދެނެވޮޑިގަންނަވާ ރަސްކަލާނގެ ކަމުގައި ވާތީއެވެ."],["ތިމަންރަސްކަލާނގެ، އެކަލޭގެފާނަށް (އެބަހީ: إبراهيم ގެފާނަށް) إسحاق ގެފާނާއި، يعقوب ގެފާނު ދެއްވީމެވެ. އެއިން ކޮންމެ ބޭކަލަކަށް ތެދުމަގު ދެއްކެވީމެވެ. އަދި އޭގެކުރިން نوح ގެފާނަށް ތެދުމަގު ދެއްކެވީމެވެ. އަދި އެކަލޭގެފާނުންގެ ދަރިކޮޅުން، داود ގެފާނާއި، سليمان ގެފާނާއި، أيّوب ގެފާނާއި، يوسف ގެފާނާއި، موسى ގެފާނާއި، هارون ގެފާނަށް ތެދުމަގު ދެއްކެވީމެވެ. އަދި إحسان ތެރިންނަށް ތިމަންރަސްކަލާނގެ ޖަޒާދެއްވަނީ އެފަދައިންނެވެ. (84)","ތިމަންރަސްކަލާނގެ އިބްރާހީމް عليه السلام އަށް ދަރިކަލަކު ދެއްވީމެވެ. އެއީ އެކަލޭގެފާނުގެ އަމިއްލަފުޅު ދަރިކަލުން އިސްޙާޤު عليه السلام އެވެ. އަދި ދަރިކަލަކުގެ ދަރިކަލަކު ދެއްވީމެވެ. އެއީ އިސްޙާޤު عليه السلام ގެ ދަރިކަލުން ޔަޢުޤޫބު عليه السلام އެވެ. ބަނީއިސްރާއީލުންގެ ނަބީބޭކަލުން ވަޑައިގެންނެވީ އިސްހާޤު عليه السلام އާއި ޔަޢުޤޫބު عليه السلام ގެ ދަރިފަސްކޮޅުންނެވެ. އެ ދެބޭކަލުން ކުރެ ކޮންމެ ބޭކަލަކަށްވެސް ހެޔޮކަމާއި، ބާއްޖަވެރިކަމުގެ މަގަށް ތިމަންރަސްކަލާނގެ މަގުދައްކަވައި، ނަބީކަމާއި ޙިކްމަތް ދެއްވީމެވެ. ތިމަންރަސްކަލާނގެ، އިބްރާހީމު عليه السلام ގެ ކުރިން ނޫޙު عليه السلام އަށް ތެދުމަގު ދައްކަވައި، އެކަލޭގެފާނަށް ނަބީކަމުގެ ނިޢުމަތް ދެއްވީމެވެ. މާތް ﷲ މިވަނީ އިބްރާހީމް عليه السلام ގެ ދަރިދަރިކަލުންގެ މާތްކަން ބަޔާންކުރައްވައި، ދެން އެކަލޭގެފާނުގެ ކާބަފައިންގެ މާތްކަން ބަޔާންކުރައްވާފައެވެ. އެކަލާނގެ ވަނީ ނަބީކަމާއި ރަސޫލުކަން ދެއްވައި އެހުރިހާ ބޭކަލުން މާތްކުރައްވާފައެވެ. މިއީ، އެކަލޭގެފާނުގެ ޤައުމާއި އެކަހެރިވެވަޑައިގެން، އެކަލޭގެފާނުގެ ވަޒަން ދޫކުރައްވައި، މާތް ﷲގެ މަގުގައި ހިޖުރަކުރެއްވުމުން މާތް ﷲ އެކަލޭގެފާނަށް ދެއްވި ހެޔޮ ބަދަލެވެ. ފަހެ، މާތް ﷲ ވަނީ އެކަލޭގެފާނުގެ ޤައުމުގެ ބަދަލުގައި އެކަލޭގެފާނަށް އެކަލޭގެފާނުގެ ލޮލުގެ ފިނިކަން ކަމުގައި ވެވަޑައިގަންނަވާފަދަ ޞާލިޙު ދަރިން ދެއްވާފައެވެ. އިބްރާހީމް عليه السلام ގެ ދަރިކޮޅުން ވަޑައިގެންނެވި މި މާތް ނަބީބޭލުންނަށް ހިދާޔަތު ދެއްވީމެވެ. ﴿دَاوُۥدَ وَسُلَيْمَـٰنَ﴾ މި ދެބޭކަލުން އިސްކުރެއްވީ ދެ ބޭކަލުން ނަބީކަމާއި ރަސްކަން އެއްކުރައްވާފައި ވާތީއެވެ. އެއިން ކޮންމެ ބޭކަލަކީވެސް ނަބީބޭކަލެކެވެ. އަދި ރަސްކަލެކެވެ. ސުލައިމާނު عليه السلام އަކީ ދާވޫދު عليه السلام ގެ ދަރިކަލުންނެވެ. ބަފައިކަލުން ގެންނަވާފައި ދެން ގެންނެވީ ދަރިކަލުންގެ ނަންފުޅެވެ. ﴿وَأَيُّوبَ وَيُوسُفَ﴾ މި ދެބޭކަލުން އެކުގައި ގެންނެވީ މުޞީބާތް ކުރިމަތިކުރައްވައި، އިމްތިޙާނުކުރެއްވުމުގައި އެދެބޭކަލުން ޝާމިލުވާތީއެވެ. ﴿وَمُوسَىٰ وَهَـٰرُونَ﴾ މި ދެބޭކަލުން އެކުގައި ގެންނެވީ އަޚުވަންތަކަމުގައި ދެބޭކަލުން ޝާމިލުވާތީއެވެ. މޫސާ عليه السلام އިސްކުރެއްވީ އެކަލޭގެފާނަކީ ކަލީމުﷲ ކަމުގައި ވާތީއެވެ. ދެން މާތް ﷲ މިއާޔަތް ނިންމަވާފައި ވަނީ މިބަސްފުޅުންނެވެ. އިބްރާހީމު عليه السلام އަށް މި މަތިވެރި ޖަޒާ ދެއްވި ފަދައިން، އެމީހެއްގެ ޢަމަލުގައި އިޙްސާންތެރި، އީމާންކަމުގައި ތެދުވެރި ކޮންމެ މީހަކަށް ޖަޒާ ދެއްވާހުށީމެވެ. މިތާނގައި މިވަނީ އިޙްސާންތެރިކަމުގެ މާތްކަން ބަޔާންކުރައްވައި، އެކަމަށް ހިތްވަރު ދެއްވާފައެވެ."],["އަދި زكريّا ގެފާނާއި، يحيى ގެފާނާއި، عيسى ގެފާނާއި، إلياس ގެފާނަށް ތެދުމަގު ދެއްކެވީމެވެ. އެއިން ކޮންމެ ބޭކަލަކުމެވަނީ، صالح ންގެ ތެރެއިންނެވެ. (85)","އަދި ޒަކަރިއްޔާ عليه السلام އާއި އެކަލޭގެފާނުގެ ދަރިކަލުން ޔަޙްޔާ عليه السلام އާއި، ޢީސާ عليه السلام އާއި، އިލްޔާސް عليه السلام އަށްވެސް ތިމަންރަސްކަލާނގެ ހިދާޔަތު ދެއްވީމެވެ. އަދި އެ ބޭކަލުންނަށް ނަބީކަން ދެއްވީމެވެ. އިބްރާހީމް عليه السلام ގެ ދަރިކޮޅުން ވަޑައިގެންނެވި ބޭކަލުންނީ ތެދުވެރި ގޮތުގައި ދީންމަތީގައި ތިއްބެވި ޞާލިޙު ބޭކަލުން ކަމުގައި ވާތީ، އެބޭކަލުންނަށް މާތްކޮށް ހިތްތެވުމުގެ ގޮތުން އިބްރާހީމް عليه السلام ގެ ދަރިކޮޅުގައި ނަބީކަން ދެމިގެން ދާނޭހެން ހެއްދެވުމަށެވެ. އެއިން ކޮންމެ ބޭކަލަކީ ތަޤްވާވެރި ޞާލިޙު ބޭކަލެކޭ ވަޙީކުރެއްވީ އެހެންވެއެވެ."],["އަދި إسماعيل ގެފާނާއި، اليسع ގެފާނާއި، يونس ގެފާނާއި، لوط ގެފާނަށް ތެދުމަގު ދެއްކެވީމެވެ. އަދި ތިމަންރަސްކަލާނގެ އެއިން ކޮންމެ ބޭކަލަކު عالم ތަކުގެ މައްޗަށް މާތްކުރައްވައި އިތުރުކުރެއްވީމެވެ. (86)","އަދި އެކަލޭގެފާނުގެ ދަރިކޮޅުގެ ތެރެއިން ނަބީކަމާއި ރަސޫލުކަމުގެ ނިޢުމަތް ދެއްވައި، ހިދާޔަތުދެއްވި ބޭކަލުންގެ ތެރޭގައި އިބްރާހީމް عليه السلام ގެ ދަރިކަލުން އިސްމާޢީލު عليه السلام ހިމެނިވަޑައިގަންނަވައެވެ. އެންމެ ފަހުގެ ރަސޫލާ މުޙައްމަދު ﷺވަޑައިގެންނެވީ އެކަލޭގެފާނުގެ ދަރިކޮޅުންނެވެ. އިސްމާޢީލު عليه السلام އަކީ އިބްރާހީމް عليه السلام އެބޭކަލަކު ކަތިލެއްވުމަށް ހުވަފެންޅުގައި އަމުރުވެވުނު ބޭފުޅާއެވެ. ހަމަ އެފަދައިން މާތް ﷲގެ ނަބީބޭކަލުން ކަމުގައިވާ އަލްޔަސަޢު عليه السلام ، ޔޫނުސު عليه السلام އަދި ލޫޠު عليه السلام އަށް ވެސް މާތް ﷲ ވަނީ ނަބީކަން ދެއްވައި މާތްކުރައްވާފައެވެ. އަދި އެބޭކަލުންގެ ޒަމާނުގައި ހުރިހާ އެންމެންގެ މައްޗަށް އެބޭކަލުން މާތްކުރައްވާފައެވެ."],["އަދި އެބޭކަލުންގެ ކާބަފައިކަލުންނާއި، އެބޭކަލުންގެ ދަރިފަސްކޮޅުތަކާއި، އެބޭކަލުންގެ إخوان ންގެ ތެރެއިން ބަޔަކަށް ތެދުމަގު ދެއްކެވީމެވެ. އަދި ތިމަންރަސްކަލާނގެ އެބޭކަލުން خيار ކުރައްވައި، އެބޭކަލުންނަށް ސީދާވެގެންވާ ތެދުމަގަށް މަގުދެއްކެވީމެވެ. (87)","އަދި މިހުރިހާ ބޭކަލުންގެ ކާބަފައިންނާއި، ދަރިދަރިންނާއި، އަޚުންގެ ތެރެއިން ގިނަ ބަޔަކު ހޮއްވަވައި، ތިމަންރަސްކަލާނގެ އެބައިމީހުންނަށް ތައުޙީދާއި ހިދާޔަތުގެ މަގަށް މަގު ދެއްކެވީމެވެ. މިހުރިހާ ނަބީބޭކަލުންނަކީ ވެސް އިބްރާހީމް عليه السلام ގެ ދަރިކޮޅުން ވަޑައިގެންނެވި ބޭކަލުންނެވެ. މީސްތަކުންނަށް ﷲގެ މަގަށް ގޮވައިލައްވައި އެބައިމީހުންނަށް ތެދުމަގަށް މަގުދެއްކެވުމުގެ މާތްކަން މާތް ﷲ ވަނީ އެބޭކަލުންނަށް ދެއްވާފައެވެ."],["އެއީ اللَّه ގެ ތެދުމަގެވެ. އެކަލާނގެ އަޅުންގެ ތެރެއިން އެކަލާނގެ އިރާދަކުރައްވާ ބަޔަކަށް އެއިން ތެދުމަގު ދައްކަވަތެވެ. އެބޭކަލުންވެސް (اللَّه އަށް) شريك ކުރެއްވިނަމަ، އެބޭކަލުން ކޮށްއުޅުއްވި عمل ތައް باطل ވީހެވެ. (88)","މި މަތިވެރި ނިޢުމަތަކީ މާތް ﷲގެ ހިދާޔަތެވެ. އެކަލާނގެ ޚަލްޤުތަކުންގެ ތެރެއިން އެކަލާނގެ އިރާދަކުރައްވާ ފަރާތަކަށް ހިދާޔަތުދެއްވައެވެ. އީމާންވެ ޞާލިޙު ޢަމަލުކުރުމަށް ތައްޔާރަށް ތިބިކަން މާތް ﷲ ދެނެވޮޑިގަންނަވާ މީހުންގެ ތެރެއިންނެވެ. މި އަށާރަ ރަސޫލު ބޭކަލުންނަކީ ކިތަންމެ ޤަދަރުވެރި ބޭކަލުން ކަމުގައި ވިޔަސް އެބޭކަލުންވެސް ޙިސާބުބައްލަވާނެއެވެ. އެ ނަބީބޭކަލުން ޝިރުކުކުރެއްވުން އެއީ ވުން ކިތަންމެ ދުރުކަމެއް ކަމުގައި ވިޔަސް އެކަން ވެއްޖެނަމަ ދެންވާނެ ގޮތް ބަޔާންކުރައްވަމުން މާތް ﷲ ވަޙީކުރައްވަނީ، އެބޭކަލުންގެ ހެޔޮ ޢަމަލުތައް ބާޠިލުވެ، ހުރިހާ ހެޔޮކަމެއް ވަޔަށް ބުރައިގެން ދާނެކަމުގައެވެ. އެބޭކަލުން ފިޔަވައި ދެން ތިބި މީހުންނަށް ކިހިނެއް ވާނެހެއްޔެވެ؟"],["އެބޭކަލުންނަކީ، ތިމަންރަސްކަލާނގެ އެބޭކަލުންނަށް ފޮތާއި، حكمة އާއި، ނަބީކަންދެއްވި ބޭކަލުންނެވެ. މިތިބަމީހުން އެކަންތަކަށް كافر ވާނަމަ، އެކަންތައްތަކަށް كافر ނުވާނެ ބަޔަކާ އެކަންތައް حوال ކުރައްވައިފާހުށީމެވެ. (89)",'މިބަޔާންކުރެއްވި ނަބީބޭކަލުންނަކީ ތިމަންރަސްކަލާނގެ އެބޭކަލުންގެ މައްޗަށް ފޮތް ބާވައިލައްވައި، އިލާހީ ޙިކްމަތް ދެއްވައި މާތްކުރައްވައި، ނަބީކަމާއި ރަސޫލުކަމަށް ޚާއްޞަކުރެއްވި ބޭކަލުންނެވެ. މުޙައްމަދު ﷺ އެވެ! ކަލޭގެފާނުގެ ޒަމާނުގެ ކާފިރުން ތިމަންރަސްކަލާނގެ އާޔަތްތައް ޤަބޫލު ނުކުރިޔަސް ތިމަންރަސްކަލާނގެ ވަނީ އެކަން ކުރުމަށް ނިޢުމަތްތައް ޤަބޫލުކުރާ ތެދުވެރި މުއުމިނުންގެ ބަޔަކު ލައްވަވާފައެވެ. އެއީ އެބޭކަލުންނާ ބެހޭގޮތުން ރަސޫލު ﷲ ﷺ މިހެން ޙަދީޘުކުރައްވާފައިވާ ބޭކަލުންނެވެ. عَنْ عَبْدِ اللَّهِ بْنِ مَسْعُودٍ، أَنَّ رَسُولَ اللَّهِ صلى الله عليه وسلم قَالَ ‏ "‏مَا مِنْ نَبِيٍّ بَعَثَهُ اللَّهُ فِي أُمَّةٍ قَبْلِي إِلاَّ كَانَ لَهُ مِنْ أُمَّتِهِ حَوَارِيُّونَ وَأَصْحَابٌ يَأْخُذُونَ بِسُنَّتِهِ". (صحيح مسلم، كتاب الإيمان، باب بَيَانِ كَوْنِ النَّهْىِ عَنِ الْمُنْكَرِ، مِنَ الإِيمَانِ وَأَنَّ الإِيمَانَ يَزِيدُ وَيَنْقُصُ وَأَنَّ الأَمْرَ بِالْمَعْرُوفِ وَالنَّهْيَ عَنِ الْمُنْكَرِ وَاجِبَانِ) (ޢަބްދުﷲ ބްނު މަސްޢޫދު رضي الله عنه ގެ އަރިހުން ރިވާވެގެން ވެއެވެ. ރަސޫލުﷲﷺޙަދީޘުކުރެއްވިއެވެ. ތިމަންކަލޭގެފާނުގެ ކުރިން މާތް ﷲ ފޮނުއްވި ކޮންމެ ނަބީބޭކަލަކަށްވެސް އެބޭކަލެއްގެ ސުންނަތުގައި ހިފަހައްޓާނޭ ޙަވާރީނާއި އަޞްޙާބުން ތިއްބެވެ.") (ޞަޙީޙު މުސްލިމް، ޙަދީޘު: 50)'],["އެބޭކަލުންނީ، اللَّه، ތެދުމަގު ދެއްކެވި ބޭކަލުންނެވެ. ފަހެ، އެބޭކަލުންގެ ތެދުމަގާ ކަލޭގެފާނު تبع ވެވަޑައިގަންނަވާށެވެ! ކަލޭގެފާނު ވިދާޅުވާށެވެ! އެ قرآن ގެ މައްޗަށް އުޖޫރައެއް ދިނުމަކަށް، ތިޔަބައިމީހުންގެ ކިބަޔަކުން އަހުރެން ނޭދެމެވެ. އެ قرآن އަކީ، عالم ތަކަށްވާ ހަނދާން ކޮށްދިނުމެއް ކަމުގައި މެނުވީ ނުވެއެވެ. (90)","މުޙައްމަދު ﷺ އެވެ! ކަލޭގެފާނަށް ތިމަންރަސްކަލާނގެ އެބޭކަލުންގެ ވާހަކަ ގެނެސްދެއްވި ބޭކަލުންނަކީ މާތް ﷲ ތެދުމަގު ދައްކަވާފައިވާ ބޭކަލުންނެވެ. ފަހެ، ކަލޭގެފާނު އެބޭކަލުންނާ އިޤްތިދާވެވަޑައިގެން އެބޭކަލުން އުޅުއްވި ގޮތްކޮޅުގައި ހިއްޕަވާށެވެ. އަދި ދެކޮޅުވެރިކަން ދައްކާ ކަލޭގެފާނުގެ ޤައުމުގެ މީހުންނަށް ވިދާޅުވާށެވެ. މާތް ﷲގެ ރިސާލަތު ފޯރުކޮށްދެއްވުމަށް ތިމަންކަލޭގެފާނު އުޖޫރައެއް ނުނަންގަވަމެވެ. ތިމަންކަލޭގެފާނު ތިޔަބައިމީހުންގެ ގާތަށް އެފޮތަކާއިގެން ވަޑައިގެންނެވި ޤުރްއާނަކީ ހަމަ ހުރިހާ އެންމެންނަށް އޮތް ހަނދާންކޮށްދިނުމަކާއި ނަސޭހަތެކެވެ. ދެން މާތް ﷲ ބަޔާން މިކުރައްވަނީ އަހުލުކިތާބީންނާއި ބުދަށް އަޅުކަންކުރާ މީހުން ވަޙީ ޤަބޫލުނުކުރާ ވާހަކައެވެ. އެކަލާނގެ ވަޙީކުރައްވަނީ"],["اللّه އަށް قدر ކުރުން حق ވެގެންވާ ގޮތުގައި އެއުރެން (އެބަހީ: يهودى ން) އެކަލާނގެއަށް قدر އެއް ނުކުރެތެވެ. އެހެނީ، އެއުރެންބުނީ، آدم ގެދަރިޔަކަށް اللَّه އެއްވެސް އެއްޗެއް ބާވައެއް ނުލައްވަތެވެ. ކަލޭގެފާނު ވިދާޅުވާށެވެ! (ތިޔަހެންވިއްޔާ) މީސްތަކުންނަށް ނޫރެއް ކަމުގައްޔާއި، هداية އެއް ކަމުގައި، موسى ގެފާނު އެ ގެންނެވި ފޮތް ބާވައިލެއްވީ ކާކުހެއްޔެވެ؟ ތިޔަބައިމީހުން އެފޮތް ހަދައިގެން އުޅެނީ (ވަކިވަކި) ކަރުދާސްތަކެއް ކަމުގައެވެ. އެއިން ބައެއް ފާޅުކޮށް، އޭގެ ގިނަބައި، ތިޔަބައިމީހުން ވަންހަނާ ކުރަމުއެވެ. އަދި ތިޔަބައިމީހުންނަށާއި، ތިޔަބައިމީހުންގެ ކާބަފައިންނަށްވެސް އެނގިފައިނުވާ ތަކެތި (قرآن ން) ތިޔަބައިމީހުންނަށް ވަނީ އަންގަވައި ދެއްވާފައެވެ. ކަލޭގެފާނު ވިދާޅުވާށެވެ! (އެތަކެތި ބާވައިލެއްވީ) اللّه އެވެ. ދެން އެއުރެންގެ باطل ވާހަކަތަކުގެ ތެރޭގައި ކުޅެކުޅެ ތިބެން އެއުރެން ދޫކޮށްލައްވާށެވެ! (91)","މިއާޔަތް ބާވައިލެއްވީ ޔަހޫދީންގެ ބައެއް އަޙްބާރުންނާ ބެހޭގޮތުންނެވެ. ރިވާވެގެން ވެއެވެ. ޔަހޫދީންގެ ބޮޑެތި ޢިލްމުވެރިންގެ ތެރޭގައި ހިމެނޭ މާލިކު ބްނު އައްޞައިފު ރަސޫލުﷲ ﷺ އާއި ޖަދަލުކުރުމަށް އައެވެ. އެހިނދު ރަސޫލުﷲ ﷺ އޭނާއާ ސުވާލުކުރެއްވިއެވެ. މޫސާ ﷺ ގެ މައްޗަށް ތައުރާތު ބާވައިލެއްވި ރަސްކަލާނގެއަށްޓަކައި ބުނެބަލާށެވެ. ފަލަ ޔަހޫދީ ޢިލްމުވެރިޔާ އަށް މާތް ﷲ ކޯފާވެވޮޑިގަންނަވާ ވާހަކަ ތައުރާތުން ނުދެކެން ހެއްޔެވެ؟ އޭނާ އަކީ ފަލަ މީހެކެވެ. ދެން އޭނާ ރުޅި އައިސްގެން ބުންޏެވެ. މާތް ﷲ ގަންދީ ބުނަމެވެ. މާތް ﷲ އިންސާނެއްގެ މައްޗަށް އެއްވެސް އެއްޗެއް ބާވައިނުލައްވައެވެ. އޭނާއާ އެކުގައި ތިބި އޭނާގެ އެކުވެރިން ބުންޏެވެ. ކަލެއަށް ހަލާކުހުއްޓެވެ، މޫސާ عليه السلام ގެ މައްޗަށްވެސް ބާވައިނުލައްވާ ހެއްޔެވެ؟ ދެން ވެސް އޭނާ ތަކުރާރުކޮށް ބުންޏެވެ. މާތް ﷲ ގަންދީ ބުނަމެވެ. މާތް ﷲ އިންސާނެއްގެ މައްޗަށް އެއްވެސް އެއްޗެއް ބާވައިނުލައްވައެވެ. (ޖާމިޢުލް ބަޔާން ޢަން ތަފްސީރިލް ޤުރްއާން، އިބްނު ޖަރީރް އައްޠަބަރީ- ޙަދީޘު: 13535) ދެން މާތް ﷲ މިއާޔަތް ބާވައިލެއްވިއެވެ. މާނައީ އެބައިމީހުން މާތް ﷲ ދެނެގަތުން ޙައްޤު ގޮތުގައި ދެނެނުގަތެވެ. އަދި މާތް ﷲ އަށް ޤަދަރުކުރުން ޙައްޤު ގޮތުގައި ޤަދަރު ނުކުރިއެވެ. މުޙައްމަދު ﷺ ގެ މައްޗަށް ވަޙީ ބާވައިލެއްވިކަން ޤަބޫލުނުކުރުމުގައި ޙައްދު ފަހަނައަޅައި ގޮސް އެއްވެސް ރަސޫލުބޭކަލެއްގެ މައްޗަށް ވަޙީ ބާވައިލެއްވިކަން އެބައިމީހުން ޤަބޫލުނުކުރިއެވެ. ފަހެ، އެބައިމީހުން ބުންޏެވެ. މާތް ﷲ އެއްވެސް މަޚުލޫޤެއްގެ މައްޗަށް އެއްވެސް ވަޙީއެއް ބާވައިނުލައްވައެވެ. ކަލޭގެފާނު އެބައިމީހުންގެ އެވާހަކައަށް ރުހިވަޑައިނުގަންނަވާކަން އަންގަވަން އެބައިމީހުންނަށް ވިދާޅުވާށެވެ. އެހެންވެއްޖިއްޔާ ތެދުމަގަށް އަލިކޮށްދޭ ނޫރެއްކަމުގައްޔާއި، ބަނީއިސްރާއީލަށް ހިދާޔަތެއް ކަމުގައި މުސާ ﷺގެ މައްޗަށް ތައުރާތު ބާވައިލީ ކާކުހެއްޔެވެ؟ ތިޔަބައިމީހުން ވަކި ގަނޑުތަކުގައި އެ ލިޔަމުއެވެ. އެއިން ތިޔަބައިމީހުން ފާޅުކުރަން ބޭނުން އެއްޗެއް ފާޅުކޮށްފައި، ވަންހަނާކުރަން ބޭނުން އެއެޗެއް ވަންހަނާކުރަމުއެވެ. އަދި މާތް ﷲގެ ދީނުން ތިޔަބައިމީހުންނަށާއި، ތިޔަބައިމީހުންގެ ކާބަފައިންނަށް ނޭނގޭ ކިތަންމެ އެއްޗެއް ދަސްކޮށްދެވުނެވެ. އަދި ތިޔަބައިމީހުން އެފޮތުން ވަންހަނާކުރި ތަކެތީގެ ތެރޭގައި މުޙައްމަދު ﷺ ގެ ނަބީކަމުގެ ވާހަކައާއި، ރަޖަމުގެ އާޔަތާއި އެފަދަ އެތައް ޙުކުމެއް ހިމެނެއެވެ. ޖަވާބުގައި އެބައިމީހުންނަށް ވިދާޅުވާށެވެ. މޫސާ عليه السلام ގެ މައްޗަށް ތައުރާތު ބާވައިލެއްވީ މާތް ﷲ އެވެ. އަދި މުޙައްމަދު ﷺ ގެ މައްޗަށް ޤުރްއާން ބާވައިލެއްވީ ވެސް މާތް ﷲ އެވެ. އެހެންކަމުން، ވަޙީ ފެށިގެން އައީ އެއްފަރާތަކުންނެވެ. އެއީ، ޢިއްޒަތްތެރިކަމާއި މަތިވެރިވަންތަ ކަމުގެ ވެރިރަސްކަލާނގެއެވެ. ދެން، އެބައިމީހުންގެ ކުޅިވަރާއި، މަޖަލުގައި އެބައިމީހުން ބައިތިއްބަވާށެވެ. އެބައިމީހުންނަށް ޖަވާބު ދެއްވަން ރަސޫލުﷲﷺ އަށް އެންގެވީ، ތިމަންމެންނަށް ޖަވާބުދީ ވާހަކަދައްކާނެ ފުރުޞަތެއް ނުލިބޭނެކަން އެބައިމީހުންނަށް އިޙްސާސްކޮށްދެއްވުމަށެވެ."],["މި قرآن އަކީ، ތިމަންރަސްކަލާނގެ ބާވައިލެއްވި ފޮތެކެވެ. ބަރަކާތްތެރި ފޮތެކެވެ. ކުރީގެ ފޮތްތައް ތެދުކުރާ ފޮތެކެވެ. (އެފޮތް ބާވައިލެއްވީ) މައިރަށުގެ (އެބަހީ: މައްކާގެ) أهل ވެރިންނާއި، އެތާނގެ ވަށައިގެންވާ މީހުންނަށް ކަލޭގެފާނު إنذار ކުރެއްވުމަށްޓަކައެވެ. އަދި آخرة ދުވަހަށް إيمان ވާ މީހުން އެ ފޮތަށް إيمان ވާނެތެވެ. އަދި އެއުރެން އެއުރެންގެ ނަމާދަށް ރައްކާތެރިވާނެތެވެ. (92)","މާތް ﷲ އެންމެ ފަހުގެ ނަބިއްޔާ މުޙައްމަދު ﷺ ގެ މައްޗަށް ބާވައިލެއްވި ކީރިތި މި ޤުރްއާނަކީ މުޢުޖިޒާތެކެވެ. އަދި ގިނަ ފައިދާތަކެއް އެކުލެވޭ ބަރަކާތްތެރި ފޮތެކެވެ. ތިޔަބައިމީހުންގެ ގާތަށް މިފޮތް ގެނެސްދެއްވީ އެއްވެސް މަދަރުސާއަކުން، އަދި އެއްވެސް މީހެއްގެ ގާތުން ތަޢުލީމު އުނގެނިވަޑައިގެންފައި ނުވާ ބޭކަލެކެވެ. އަދި މިފޮތް އައިސްފައިވަނީ ކުރީގެ ރަސޫލުބޭކަލުންގެ މައްޗަށް ބާވައިލެއްވި ތައުރާތާއި އިންޖީލު ފަދަ ފޮތްތައް ތެދުކުރާ ފޮތެއްގެ ގޮތުގައެވެ. މިއީ އެންމެ ޙިކްމަތްވަންތަ، ހުރިހާ ކަމެއް މޮޅަށް ދެނެވޮޑިގެންވާ ރަސްކަލާނގެ ބާވައިލެއްވި ފޮތެއް ކަމުގެ ސާފު ހެކި މިފޮތުގައި ވެއެވެ. މުޙައްމަދު ﷺ ގެ ނަބީކަން ތެދުކަމުގެ ދަލީލަކަށް މިފޮތް ނުފުދޭ ހެއްޔެވެ؟ އޭ ރަސޫލާ ﷺ އެވެ! އަދި މިފޮތުން މައްކާގެ އަހުލުވެރިންނާއި، އެރަށުގެ ވަށައިގެންވާ ހުރިހާ އިންސާނުންނަށް ކަލޭގެފާނު އިންޒާރުކުރެއްވުމަށް ޓަކައެވެ. އަދި މާތް ﷲއާއި ބައްދަލުވާނެކަން ޤަބޫލުކުރާ މީހުން މިފޮތަށް އީމާންވެއެވެ. އަދި އެބައިމީހުން ނަމާދަށް ރައްކާތެރިވެއެވެ. ނަމާދުގެ ވާހަކަ ޚާއްޞަކޮށް ގެންނަވާފައި ވަނީ އެއީ އިސްލާމްދީނުގެ އެންމެ މުހިއްމު ރުކުނަށް ވެފައި، އެންމެ މާތް އަޅުކަންކަމުގައި ވާތީއެވެ."],["اللَّه އާމެދު ހަދައިގެން ދޮގެއްބުނި މީހަކަށްވުރެން، ނުވަތަ އެމީހަކަށް އެއްވެސް އެއްޗެއް وحى ނުކުރައްވަނީސް، ތިމަންނާއަށް وحى ކުރައްވައިފިއޭ ބުނި މީހަކަށްވުރެން އަދި اللّه ބާވައިލެއްވި ފަދަތަކެތި ތިމަންވެސް ބާވައިލައިފާނަމޭ ބުނި މީހަކަށްވުރެން ބޮޑު އަނިޔާވެރިޔަކީ ކާކުހެއްޔެވެެ؟ އަނިޔާވެރިން މަރުގެ ސަކަރާތުގައި އުޅޭހިނދު، ކަލޭގެފާނަށް ފެނިވަޑައިގަންނަވާނެ ނަމައެވެ. ملائكة ން އެހިނދު ތިއްބަވާނީ އެބޭކަލުންގެ އަތްޕުޅު ދިއްކުރައްވައިގެންނެވެ. (އަދި ވިދާޅުވާނެތެވެ.) ތިޔަބައިމީހުންގެ ފުރާނަތައް ނެރޭށެވެ! މިއަދު ތިޔަބައިމީހުންނަށް އިހާނަތްތެރި عذاب ން ޖަޒާ ދެއްވާނެތެވެ. (އެއީ) ތިޔަބައިމީހުން، اللّه އާމެދު ބުނެއުޅުނު حق ނޫން ބަސްތަކުގެ ސަބަބުންނާއި، އެކަލާނގެ آية ތަކަށް (إيمان ނުވެ) ބޮޑާވެގަނެގެން އުޅުނުކަމުގެ ސަބަބުންނެވެ. (93)","މިއީ އިންކާރީ ސުވާލެކެވެ. އެހެންކަމުން މީގައިވަނީ ނަފީގެ މާނައެވެ. މާނައީ ތިމާގެ މައްޗަށް ވަޙީ ބާވައިލައްވާކަމަށް ދަޢުވާކޮށް، މާތް ﷲ އާމެދު ހަދައިގެން ދޮގު ބުނި މީހަކަށް ވުރެ އަނިޔާވެރިކަމާއި، ނުބައިކަން ބޮޑު މީހަކު ނުވެއެވެ. افترى އަކީ އޭގެ ޒާތުގައި ދޮގުގެ މާނަ ހިމެނޭ ކަލިމައަކަށް ވާއިރު ވެސް އެ ކަލިމައަށް ފަހު ﴿كَذِبًا﴾ (ދޮގެއް) ގެންނަވާފައިވަނީ އެބައިމީހުން ދެއްކި ވާހަކައަކީ ހަދައިގެން ދެއްކި ވާހަކައަކަށް ވެފައި އޭގެ ޒާތުގައި ދޮގަކަށް ވާތީއެވެ. އެހެންކަމުން އެބައިމީހުން ވަނީ އަމިއްލައަށް ވާހަކަ ހެދުމާ ދޮގު ހެދުމާ ދެކަން އެއްކޮށްފައެވެ. މިއީ ނުބައިކަމުގެ އިންތިހާއެވެ. ހަމަ މިގޮތަށް، މުސައިލިމާ އަލްކައްޛާބާއި އަސްވަދު އަލްޢަންސީ ފަދައިން، މާތް ﷲ މީސްތަކުންގެ ގާތަށް ރަސޫލުކަމާއިގެން ނުފޮނުއްވަނީސް ތިމާއީ ރަސޫލެއްކަމަށް ދަޢުވާކުރި މީހާއީވެސް އަނިޔާވެރިއެކެވެ. އޭނާއީ ހުރިހާ އަނިޔާވެރިންނަށް ވުރެ ބޮޑު އަނިޔާވެރިއެކެވެ. އަދި މާތް ﷲގެ ވަޙީބަސްފުޅު ފަދަ ވާހަކަތަކެއް ތިމަންވެސް ލިޔެފާނަމޭ ބުނެ ދަޢުވާކުރި މީހާވެސް އެފަދައެވެ. މައްކާގެ ކާފިރުން ބުނި ފަދައިންނެވެ. ﴿لَوْ نَشَاءُ لَقُلْنَا مِثْلَ هَٰذَا ۙ إِنْ هَٰذَا إِلَّا أَسَاطِيرُ الْأَوَّلِينَ﴾ (އަހަރުމެން ބޭނުމިއްޔާ އަހަރުމެންވެސް ތިޔަފަދަ ބަސްތަކެއް ކިޔައިފާނަމެވެ. ތިޔައީ އެވޭލާ މީހުންގެ ފުލޯކު ވާހަކަތަކެއް ކަމުގައި މެނުވީ ނުވެއެވެ.) އެ އަނިޔާވެރި ފާޖިރުން މަރުގެ ސަކަރާތާއި އުނދަގުލުގައި އުޅޭތަން ކަލޭގެފާނަށް ފެންނާނެ ނަމައެވެ. ޢަޛާބުގެ މަލާއިކަތުން އެހިނދު ތިއްބަވާނީ އެބައިމީހުންގެ ފުރާނަ ނެރުއްވުމަށްޓަކައި ދަގަނޑު ޗާބޫކުން އެބައިމީހުންގެ މޫނާއި ބުރަކަށީގައި ތަޅުއްވާށެވެ. لو ގެ ޖަވާބު އުނިކޮށްފައިވަނީ މަންޒަރުގެ ބިރުވެރިކަން އިތުރުކުރުމަށެވެ. އެއީ، ކަލޭގެފާނަށް ހިތްތައް ބިރުން ވިރިގެންދާ ފަދަ ބިރުވެރިކަމެއް ފެނިވަޑައިގަތީހެވެ. ދެން އެބައިމީހުންނަށް މަލާއިކަތުން ވިދާޅުވާނެއެވެ. މިއަދަކީ، ތިޔަބައިމީހުންގެ ވެރިރަސްކަލާނގެއާ ތިޔަބައިމީހުން ބައްދަލުކުރާ ދުވަހެވެ. މިއަދު ތިޔަބައިމީހުންނަށް ނިކަމެތިކަމާ ދެރަކޮށްލުން ހިމެނޭ ގަދަފަދަވެގެންވާ ޢަޛާބު ލިބޭނެއެވެ. އެއީ ތިޔަބައިމީހުން މާތް ﷲއަށް ބައިވެރިންނާއި ދަރިކަލަކު ނިސްބަތްކޮށް، އެކަލާނގެއާމެދު ދޮގުހަދައި، އެކަލާނގެ އާޔަތްތަކާއި ރަސޫލުބޭކަލުން ޤަބޫލުނުކޮށް ބޮޑާވެގެންފައިވާތީއެވެ."],["އަދި (محشر އަށް ފޮނުއްވާހިނދު، އެއުރެންނަށް އަންގަވާނެތެވެ.) ތިޔަބައިމީހުން، ތިމަންރަސްކަލާނގެ حضرة އަށް ތިޔައައީ، އެކަހެރީންގެ ގޮތުގައެވެ. ފުރަތަމަފަހަރު ތިމަންރަސްކަލާނގެ ތިޔަބައިމީހުން ހެއްދެވި ފަދައިންނެވެ. އަދި ތިޔަބައިމީހުންނަށް، ތިމަންރަސްކަލާނގެ ދެއްވި ތަކެތި ތިޔަބައިމީހުންގެ ފަހަތަށް ދޫކޮށްފައެވެ. ތިޔަބައިމީހުންނާއެކު، ތިޔަބައިމީހުންގެ شفاعة ތެރިން ވަނިކޮށެއް ނުފެނެއެވެ. އެތަކެއްޗަކީ، ތިޔަބައިމީހުންގެ ތެރޭގައި شريك ން ކަމަށް ތިޔަބައިމީހުން ހީކޮށްގެން އުޅުނު ތަކެއްޗެވެ. ތިޔަބައިމީހުންނާ އެތަކެއްޗާ ދެމެދުގައިވާ ގުޅުންތައް ކެނޑި، ވަކިވަކިވެއްޖެކަން ކަށަވަރެވެ. އަދި (شفاعة ތެރިވާނެކަމަށް) ތިޔަބައިމީހުން ހީކޮށްއުޅުނު ތަކެތި، ތިޔަބައިމީހުންގެ ކިބައިން ގެއްލިއްޖެއެވެ. (94)","އަދި އެބައިމީހުންނަށް ބުނެވޭނެއެވެ. ތިޔަބައިމީހުން ތިމަންރަސްކަލާނގެ ޙަޟްރަތަށް ތިޔަ އައީ ޢާއިލާއާއި، މުދަލާއި، ދަރީން ދޫކޮށް އެކަހެރީންގެ ގޮތުގައެވެ. ތިޔަބައިމީހުން ފުރަތަމަ ދުނިޔެއަށް އައި ގޮތަށް ހުސް ފަޔާއި، ހުސް ގަޔާއި، ޚިތާނު ނުކުރާ ޙާލުގައެވެ. އަދި ތިމަންރަސްކަލާނގެ ފަޟްލުވަންތަކަމުން ތިޔަބައިމީހުންނަށް ދެއްވި މުދަލާއި، ޚާދިމުންނާއި، އަރާމު ލިބިދެނިވި ތަކެތި ފަދަ ހުރިހާ އެއްޗެއް ފަހަތަށް ދޫކޮށްފައެވެ. މިއަދު މި އުނދަގޫ ދުވަހު އެއިން އެއްވެސް އެއްޗަކުން ތިޔަބައިމީހުންނަށް ފައިދާއެއް ނުކުރިއެވެ. އަދި އެތަކެތި ތިޔަބައިމީހުންނަށް ޝަފާޢަތްތެރިވާނެކަމަށާއި، އަދި މާތް ﷲއާ އެކު އެތަކެއްޗަށް އަޅުކަންކުރުން ޙައްޤު ކަމުގައި ތިޔަބައިމީހުން ދަޢުވާކުރި ކަލާނގެތައް ވެސް ތިޔަބައިމީހުންނާއެކު ވަނިކޮށް ނުފެނެއެވެ. ތިޔަބައިމީހުންގެ މެދުގައި އޮތް ލޯތްބާއި އެކުވެރިކަމުގެ ގުޅުންތައް ކެނޑި ވަކިވެގެން ހިނގައްޖެއެވެ. ތިޔަބައިމީހުންނަށް ޝަފާޢަތްތެރިވާނެ ކަމަށް ތިޔަބައިމީހުން ދަޢުވާކޮށް އުޅުނު، ތިޔަބައިމީހުން ޝަރީކުކޮށް އުޅުނު ތަކެތި ވެސް ތިޔަބައިމީހުންނަށް ގެއްލިގެން ހިނގައްޖެއެވެ. މިތާނގައި މިވަނީ އެބައިމީހުން އިންތިހާއަށް ނިކަމެތިކޮށްލައި، އެބައިމީހުން ކުރި ކަންތަކުގެ ނުބައިކަން އެބައިމީހުންނަށް އިޙްސާސްކޮށް ދިނުމެވެ. ވަޙީއާއި ނަބީކަމާބެހޭ ވާހަކަތައް ބަޔާންކުރެއްވުމަށް ފަހު، ދެން މާތް ﷲ ބަޔާންކުރައްވަނީ ޚާލިޤުވަންތަ، ޙަކީމުވަންތަ ރަސްކަލާނގެ ވޮޑިގެންވާކަމުގެ ދަލީލާއި، އެކަލާނގެ ޢިލްމުގެ ފުރިހަމަކަމާއި، އެކަލާނގެ ޤުދުރަތްތެރިކަމާއި، ޙިކްމަތްތެރިކަމުގެ ދަލީލުތަކެވެ. އެކަލާނގެ ވަޙީކުރައްވަނީ"],["ހަމަކަށަވަރުން، اللّه އީ، އޮށްޓަރާއި، އޮށުން ގަސް ފަޅުއްވާ ރަސްކަލާނގެއެވެ. އެކަލާނގެއީ، މަރުވެފައިވާ ތަކެތިން ދިރޭ ތަކެތި ނެރުއްވާ ރަސްކަލާނގެއެވެ. އަދި ދިރޭ ތަކެތިން، މަރުވެފައިވާ ތަކެތި ނެރުއްވާ ރަސްކަލާނގެއެވެ. އެއީ اللَّه އެވެ. ފަހެ، ތިޔަބައިމީހުން (إيمان ކަމުން) އެއްކިބާވެގަންނަނީ ކޮންފަދައަކުން ހެއްޔެވެ؟ (95)","ތިޔަބައިމީހުންގެ މަތިވެރިވަންތަ ކުޅަދުންވަންތަ ރަސްކަލާނގެއީ ހިކި އޮށުން ގަސްގަހާގެހި ފަޅުއްވައި، މަރުވެފައިވާ ކަދުރު އޮށުން ކަދުރު ރުއް ފަޅުއްވައި، އެއިން ތަފާތު ވައްތަރުގެ މީރު ކަދުރު ނެރުއްވާ ރަސްކަލާނގެއެވެ. މާނައީ ހިކި ހަރުވެފައިވާ ކަދުރު އޮށުން ގޮތްޕާއި، ފަނާއި، މޭވާ އެކުލެވޭ ދިގު ގަސްފަޅުއްވައެވެ. ހިކި އޮށުން ރޯ ގަސް ފަޅުއްވައެވެ. ދިރުމެއް ނެތް ނުޠުފާއަކުން ފުރާ ފުރިހަމަވެފައިވާ އިންސާނެއް އުފައްދަވައެވެ. ކާފިރެއްގެ ފުށުން މުއުމިނަކު އުފަންކުރައްވައެވެ. މުއުމިނެއްގެ ފުށުން ކާފިރަކު އުފަންކުރައްވައެވެ. ޢިލްމުވެރިއެއްގެ ފުށުން ޖާހިލަކު އުފަންކުރައްވައެވެ. ޖާހިލެއްގެ ފުށުން ޢިލްމުވެރިއަކު އުފަންކުރައްވައެވެ. ފަހުން މިބުނެވުނީ އިބްނު ޢައްބާސް رضي الله عنه ގެ ބަހެވެ. އެއީ ދިރިހުރި މީހާއީ މުއުމިން މީހާ، އަދި މަރުވެފައިވާ މީހާއި ކާފިރު މީހާ ކަމަށް މާނަކޮށްގެންނެވެ. ތިޔަބައިމީހުން އަޅުކަންކުރުން އެންމެ ޙައްޤުކަން ބޮޑީ ހަމަ މި ޚާލިޤުވަންތަ މަތިވެރިވަންތަ ރަސްކަލާނގެއަށެވެ. ވީއިރު، ތިޔަބައިމީހުން ޙައްޤުން ބާޠިލަށް، ރަޙްމާންވަންތަ ރަސްކަލާނގެއަށް އަޅުކަންކުރުމުން، ބުދަށް އަޅުކަންކުރުމަށް އެނބުރެނީ ކިހިނަކުން ހެއްޔެވެ؟"],["އެކަލާނގެއީ، ފަތިހުގެ އަލިކަން ނެރުއްވި ރަސްކަލާނގެއެވެ. އަދި ހަމަހިމޭންކަމުގެ ވަގުތެއް ކަމުގައި، ރޭގަނޑު ލެއްވި ރަސްކަލާނގެއެވެ. އަދި (ވަގުތު ދެނެގަތުމަށްޓަކައި) ހިސާބެއްކަމުގައި އިރާއި، ހަނދު ލެއްވި ރަސްކަލާނގެއެވެ. އެއީ، މޮޅަށް ދެނެވޮޑިގެންވާ، ގަދަފަދަވަންތަ ރަސްކަލާނގެ މިންވަރު ކުރެއްވުމެވެ. (96)","މަތިވެރިވަންތަ ﷲއީ ރޭގަނޑުގެ އަނދިރިކަމުން ފަތިހުގެ އަލިކަން ނެރުއްވައި، ދުވާލުގެ އަލިކަމުން ދުނިޔެ އަލިކުރެއްވި ރަސްކަލާނގެއެވެ. އެކަލާނގެ ހިމޭންކަމުގެ ވަގުތެއް ކަމުގައި ރޭގަނޑު ލެއްވިއެވެ. ދުވާލު ވަރުބަލިވާ މީހާ ރޭގަނޑު ހަމަހިމޭންކަން ހޯދައި އަރާމުކުރުމަށެވެ. އިރާއި ހަނދު ދަޤީޤު ހިސާބަކާ އެއްގޮތަށް ހިނގާ ގޮތް ހެއްދެވިއެވެ. އެއީ ޚަލްޤުތަކުންގެ ބޭނުންތަކާއި ގުޅިފައިވާ، ރެއާއި، ދުވާލާއި، އަހަރުގެ ހިސާބު އެއިން ނެގޭ ގޮތަށެވެ. އެއީ އަޅުތަކުންގެ ހުރިހާ ކަމެއް މޮޅަށް ދެނެވޮޑިގަންނަވާ، އެކަލާނގެއަށް ނުކުރެއްވޭ އެއްވެސް ކަމެއް ނެތް، މަތިވެރި، ގަދަފަދަވަންތަ ރަސްކަލާނގެ ތަދުބީރުކުރެއްވުމެވެ. ދެން އެކަލާނގެ މިވަނީ އެއްކައުވަންތަކަމާއި، ކުޅަދުންވަންތަކަމާއި، މަތިވެރިވަންތަކަމުގެ އިތުރު ދަލީލެއް ގެންނަވާފައެވެ."],["އަދި އެކަލާނގެއީ، ތިޔަބައިމީހުންނަށްޓަކައި ތަރިތައް ލެއްވި ރަސްކަލާނގެއެވެ. (އެއީ) ތިޔަބައިމީހުން، އެއިން އެއްގަމާއި، ކަނޑުގައި (ރޭގަނޑުގެ) އަނދިރިކަމުގެ ތެރޭގައި، މަގު ދެނެގަތުމަށްޓަކައެވެ. ހަމަކަށަވަރުން، ތިމަންރަސްކަލާނގެ آية ތައް ވަކިވަކިން ބަޔާންކޮށްދެއްވީ، ދަންނަ ބަޔަކަށެވެ. (97)","ތިޔަބައިމީހުންގެ ދަތުރުތަކުގައި، ތިޔަބައިމީހުން ސަހަރާގައި ތިއްބަސް، ނުވަތަ ރޭގަނޑުގެ އަނދިރިކަމުގައި ބިޔަ ކަނޑުގައި ތިއްބަސް، އެއިން މަގު ދެނެގަތުމަށްޓަކައި ތަރިތައް ލެއްވީ ހަމަ އެކަލާނގެއެވެ. ތިމަންރަސްކަލާނގެ މިވަނީ ތިމަންރަސްކަލާނގެ ކުޅަދުންވަންތަކަމާއި، މަތިވެރިވަންތަކަމުގެ ދަލީލުތައް ބަޔާންކުރައްވާފައެވެ. ކައުނުގައި ވާ މި ހެކިތަކާމެދު ވިސްނައި ފިކުރުކޮށް، ޚާލިޤުވަންތަ ރަސްކަލާނގެ މަތިވެރިކަން އެނގޭ ބަޔަކަށެވެ. ތަރިތަކުގެ ނިޢުމަތް އެބައިމީހުންނަށް ދެއްވި ވާހަކަ ގެންނަވާފައި ވަނީ ކަނޑުތަކުގައި ދަތުރުކުރާ މީހުންނާއި، ހަނަފަސް ސަހަރާގައި ދިރިއުޅޭ މީހުން ރޭގަނޑު މަގުހޯދަނީ ތަރިތަކުގެ އެހީގައި ކަމަށްވާތީއެވެ."],["އަދި އެކަލާނގެއީ، އެންމެ نفس އަކުން (އެބަހީ: آدم ގެފާނުގެ ކިބައިން) ތިޔަބައިމީހުން އުފެއްދެވި ރަސްކަލާނގެއެވެ. ފަހެ، قرار ވެ ތިބެވޭނެ ތަނަކާއި، ރައްކާކުރަން ލެވޭތަނެއް (އެބަހީ: ކަށްވަޅު ތިޔަބައިމީހުންނަށް) ވެއެވެ. ހަމަކަށަވަރުން، ތިމަންރަސްކަލާނގެ آية ތައް ވަކިވަކިން ބަޔާންކޮށްދެއްވީ ވިސްނާ ބަޔަކަށެވެ. (98)","މަތިވެރިވަންތަ މާތް ﷲއީ އެންމެ ނަފްސަކުން ތިޔަބައިމީހުން އުފެއްދެވި ރަސްކަލާނގެއެވެ. އެ ނަފުސަކީ އާދަމު عليه السلام އެވެ. އަދި މައިންގެ ރަޙިމު ތިޔަބައިމީހުން ޤަރާރުވާ ތަނެއް ކަމުގައި ލައްވަވައި، އަދި ކަށްވަޅު އެއީ ތިޔަބައިމީހުން ރައްކާކުރަން ލެވޭ ތަނެއްކަމުގައި ލެއްވެވިއެވެ. އިބްނު މަސްޢޫދު رضي الله عنه ވިދާޅުވިއެވެ. ރަޙިމުގައި ޤަރާރުވެ ތިބޭނެ ތަނެއް އަދި މަރުވެގެން ވަޅުލެވޭ ބިމުގައި ރައްކާކުރެވޭ ތަނެއް ވެއެވެ. މާތް ﷲ ގެ ވަޙީބަސްފުޅު ﴿ثُمَّ أَمَاتَهُ فَأَقَبَرَهُ﴾ (ދެން އެކަލާނގެ އޭނާ މަރުގަންނަވައި އޭނާ ޤަބުރުގައި ލެއްވެވިއެވެ.) ގައި ވާ ފަދައިންނެވެ. މާތް ﷲ ތަރިތަކުގެ ވާހަކަ ގެންނަވާފައިވާ އާޔަތް ނިންމަވާފައި ވަނީ އެކަލާނގެ ބަސްފުޅު ﴿لِقَوْمٍ يَعْلَمُونَ﴾ (އެނގޭ ބަޔަކަށް ޓަކައެވެ.) އިންނެވެ. އެހެނީ، ތަރިތަކަކީ ފާޅުކޮށް ފެންނަ އެއްޗެކެވެ. އެ ބަލަން މާ ބޮޑު މަސައްކަތެއް ކުރަން ނުޖެހެއެވެ. އެހެންނަމަވެސް ޚަލްޤުކުރެއްވުމުގެ ވާހަކަ ނިންމަވާފައި ވަނީ ﴿لِقَوْمٍ يَفْقَهُونَ﴾ (ވިސްނާ ބަޔަކަށްޓަކައެވެ.) މިހެންނެވެ. މާނައީ ސިއްރުތައް އެބައިމީހުންނަށް އެނގޭތޯއެވެ. އެހެނީ އިންސާނާ ޚަލްޤުކުރެއްވުމުގެ ހަރުފަތްތަކާއި، އެކަމުގައި ހިމެނޭ ޢަޖާއިބުތަކަކީ ބުއްދި ޙައިރާންކޮށްލާ ފަދަ ކަމެކެވެ. އަދި އެއީ ރަގަޅަށް ދެނެގަނެ، އެކަމާމެދު ވިސްނައި ފިކުރުކުރަން ޖެހޭ ކަމެކެވެ. އެހެންކަމުން، މުސްލިމް އަޚާއެވެ! ކީރިތި ޤުރްއާނުގައި ފޮރުވިފައިވާ ސިއްރުތަކާމެދު ވިސްނައި ފިކުރުކުރާށެވެ. އިންސާނާ ޚަލްޤުކުރެއްވުމުގެ ސިއްރުތަކަށް ފަހު، ދެން ގެނެސްދެއްވާފައި މިވަނީ ގަސްހަގާގެއްސާ މޭވާ ޚަލްޤުކުރެއްވުމުގެ ސިއްރުތަކުގެ ވާހަކައެވެ. އެކަލާނގެ ވަޙީކުރައްވަނީ"],["އަދި އެކަލާނގެއީ، އުޑުން ފެންވެއްސެވި ރަސްކަލާނގެއެވެ. އެފެނުން ތިމަންރަސްކަލާނގެ ހުރިހާ ބާވަތެއްގެ ގަސް ފެޅުއްވީމެވެ. އަދި އެ ގަސްގަހާގެހިން ރޯ ފެހިކުލައިގެ ގޮފިތައް ނެރުއްވައި، އެއިން މަތިމައްޗަށް ހުންނަ އޮށްޓަރުތައް ނެރުއްވަމެވެ. އަދި ކަދުރުރުކުގެ އެތްތަކުން ގާތްގާތުން އިހާތައް ނެރުއްވަމެވެ. އަދި މޭބިސްކަދުރާއި، ޒައިތޫންޏާއި، އަންނާރުގެ ބަގީޗާތައް ނެރުއްވަމެވެ. (އެތަކެތި) އެއްވައްތަރުވެގެންވާ حال ގައްޔާއި، އެއްވައްތަރު ވެގެންނުވާ حال ގައެވެ. ތިޔަބައިމީހުން އޭގެ މޭވާ ނުކުންނަހިނދު އެ މޭވާއަށާއި، އެ މޭވާ ފައްކާވާ ފައްކާވުމަށް (عبرة ގެ نظر އަކުން) ބަލާށެވެ! ހަމަކަށަވަރުން، إيمان ވާ ބަޔަކަށް އެކަންތަކުގައި ދަލީލުތަކެއް ވެއެވެ. (99)","އަދި އެކަލާނގެއީ އުޑުން ވާރޭ ވެއްސެވި ރަސްކަލާނގެއެވެ. އެ ވާރެއިން ގަސްގަހާގެއްސާއި، އިންސާނުންގެ ކާނާގެ ގޮތުގައި ބޭނުންވާ އޮށްޓަރާއި މޭވާ އުފެއްދެވިއެވެ. އަދި ތިމަންރަސްކަލާނގެ އެގަސްގަހާގެހިން ފެހިކުލައިގެ ރޯ ގޮފިތައް ނެރުއްވައި، އެއިން ގޮދަނާއި، ހިމަ ގޮދަނާއި، ޒުވާރިއާއި، ހަނޑުލުގެ ކުރާގަނޑުތައް ފަދަ މަތިމައްޗަށް ހުންނަ އޮށްޓަރުތައް ނެރުއްވަމެވެ. އަދި ކަދުރު ރުކުގެ އެތްތަކުން ކަނޑަން ފަސޭހަ ވަރަށް ކައިރީގައި ހުންނަ އިހާތައް ނެރުއްވަމެވެ. قنوان އަކީ قنو ގެ ޖަމްޢެވެ. އެއީ ކަދުރު ރުކުގެ އިހަލެވެ. عنقود (މޭބިސްކަދުރުގެ ކޯނި) ފަދައިންނެވެ. އެއިހާތަކުގައި މޭވާ އަޅާ މިންވަރު ގިނަވެ ބަރުވެގެން އެއިހާތައް ހުންނަނީ ބިމާ ކައިރިވެފައެވެ. އަދި އެ ފެނުން ތިމަންރަސްކަލާނގެ ތަފާތު ވައްތަރުގެ މީރު މޭބިސްކަދުރުގެ ބަގީޗާތައް ނެރުއްވީމެވެ. އަދި ޒައިތޫނި ގަހާއި އަންނާރު ގަސް ނެރުއްވީމެވެ. އޭގެ ފަތްތައް އެއްވައްތަރުވެފައި، މޭވާ ތަފާތެވެ. މީސްތަކުންނޭވެ! މި މޭވާތައް ނުކުމެ ފައްކާވުމަށް ފެށުނީއްސުރެ ނިމެންދެން ޢިބްރަތް ޙާޞިލުކުރާ، ވިސްނުންތެރި ބެލުމަކުން ބަލާށެވެ. އެއްވެސް ބޭނުމެއް ނުހިފޭ ކުޑަކުޑަ އެއްޗެއްގެ ގޮތުގައި ނުކުމެ، ހިތިކަމުން ކާން ނުކެރޭ ޙާލުގައި ހުރުމަށް ފަހު ރަހަ މީރު، ފަސޭހައިން ކައިލެވޭ ގޮތަށް ދޮންވެ ފައްކާވަނީ ކިހިނެއް ކަމެވެ. ކުޅަދުންވަންތަ، ޚާލިޤުވަންތަ ރަސްކަލާނގެ ކުޅަދުންވަންތަކަމާއެވެ! މި ދަނޑުތަކާއި މޭވާގަސްތައް ތަފާތު ވައްތަރުތަކާއި، ބާވަތްތަކާއި، ކުލަތަކުގައި އުފެއްދެވުމުގައި، މާތް ﷲ ވޮޑިގެންވާކަމާއި، އެކަލާނގެ ކުޅަދުންވަންތަކަން ޤަބޫލު ކުރާ ބަޔަކަށް، އެކަލާނގެ އެއްކައުވަންތަކަމާއި ކުޅަދުންވަންތަކަމުގެ ޙައިރާންކުރުވަނިވި ހެކިތައް ވެއެވެ. އެކަލާނގެ އެއްކައުވަންތަކަމާއި ކުޅަދުންވަންތަކަމުގެ ހެކިތައް ގެނެސް ދެއްވުމަށްފަހު، އެކަލާނގެއަށް ނިސްބަތްކުރުން އެކަށީގެންނުވާ އަނބިކަނބަލުންނާއި ދަރިން ނިސްބަތްކުރި މުޝްރިކުންނަށް އެބައިމީހުންގެ އެވާހަކައިގެ ނުބައިކަން އިޙްސާސްކޮށްދެއްވަން ރުހިވޮޑިނުގަތުމުގެ ބަސްފުޅު ވަޙީކުރެއްވިއެވެ."],["ޖިންނީންނަކީ، اللَّه އަށްވާ شريك ންތަކެއްކަމުގައި ހަދައިގެން އެއުރެން އުޅުނޫއެވެ. އެ ޖިންނީންވެސް ހެއްދެވީ އެކަލާނގެއެވެ. އަދި އެއްވެސް އެނގުމަކާނުލައި، އެކަލާނގެއަށް ދަރިދަރިކަލުންނާއި، ދަރިދަރިކަނބަލުން ވާކަމަށް ހަދައިގެން އެއުރެން އުޅުނޫއެވެ. އެއުރެން އެސިފަކުރާ ކަންތަކުން، އެކަލާނގެ ހުސްطاهر ވެ މަތިވެރިވެވޮޑިގެންވެއެވެ. (100)","އެހެން އެއްވެސް ފަރާތެއްގެ ބައިވެރިވުމެއް ނެތި، ޖިންނީން އުފެއްދެވީ މާތް ﷲ ކަން މުޝްރިކުންނަށް އެނގޭ އިރު އެބައިމީހުން ޖިންނީންގެ ތެރެއިން މާތް ﷲއަށް ޝަރީކުންތަކެއް ހަދައިގެން އުޅުނެވެ. ވީއިރު، އެތަކެތި އެއީ މާތް ﷲގެ ޝަރީކުން ކަމުގައި އެބައިމީހުން ހަދަނީ ކިހިނެއް ހެއްޔެވެ؟ މިއީ މޮޔަކަމާއި ޖާހިލުކަމުގެ އިންތިހާއެވެ. އަދި އެކަލާނގެއަށް ދަރިދަރިކަލުންނާއި ދަރިދަރިކަނބަލުން ވާކަމަށް ހަދައިގެން އެބައިމީހުން އުޅުނެވެ. މިގޮތުން، މައްކާގެ ކާފިރުން ބުނީ މަލާއިކަތުންނަކީ މާތް ﷲގެ ދަރިދަރިކަނބަލުން ކަމުގައެވެ. ޔަހޫދީން ބުނީ ޢުޒައިރު عليه السلام އަކީ މާތް ﷲގެ ދަރިކަލެއް ކަމުގައެވެ. އަދި ނަޞާރާއިން ބުނީ ޢީސާ عليه السلام އަކީ މާތް ﷲގެ ދަރިކަލެއް ކަމުގައެވެ. ކާފިރުންނާއި ފާޖިރުން މާތް ﷲއަށް ނިސްބަތްކުރާ މިފަދަ ކަންކަމުން އެކަލާނގެ ހުސްޠާހިރުވަންތަވެ ވޮޑިގެންވެއެވެ. އެކަލާނގެއީ އެއްފަދަ އެއްވެސް އެއްޗެއް ވުމުން ހުސްޠާހިރުވަންތަވެ ވޮޑިގެންވާ ރަސްކަލާނގެއެވެ."],["(އެކަލާނގެއީ) އިސްވެދިޔަ مثال އެއްނެތި، އުޑުތަކާއި ބިންހެއްދެވި ރަސްކަލާނގެއެވެ. އެކަލާނގެއަށް، ދަރިކަލަކު ވާނީ ކިހިނަކުން ހެއްޔެވެ؟ އެކަލާނގެއަށް އަނބިކަނބަލަކުވެސް ނުވެއެވެ. އަދި ހުރިހާ ތަކެއްޗެއް ހެއްދެވީ، އެކަލާނގެއެވެ. އަދި އެކަލާނގެއީ، ހުރިހާ ތަކެއްޗެއް މޮޅަށް ދެނެވޮޑިގެންވާ ރަސްކަލާނގެއެވެ. (101)","އެކަލާނގެއީ އިސްވެދިޔަ މިސާލެއް ނެތި އުޑުތަކާއި ބިން ހެއްދެވި ރަސްކަލާނގެއެވެ. އީޖާދުކުރުމަކީ އެއީއެވެ. އެކަލާނގެއަށް އަނބިކަނބަލަކު ނެތި ދަރިކަލަކު ލިބިވޮޑިގަންނަވާނީ ކިހިނެއްހެއްޔެވެ؟ އަންބެއްގެ ފަރާތުން ނޫނީ ދަރިއަކު ނުލިބޭނެއެވެ! އެކަލާނގެއީ ހުރިހާ ތަކެއްޗެއް އުފެއްދެވި، ކައުނުގައި ހިނގާ ހުރިހާ ކަމެއް މޮޅަށް ދެނެވޮޑިގަންނަވާ ރަސްކަލާނގެއެވެ. މިއާޔަތްތަކުގެ މަޤްޞަދަކީ މާތް ﷲ އަށް ދަރިދަރިކަލުންނާއި ދަރިދަރިކަނބަލުން ނިސްބަތްކުރި މޮޔައިންނަށް ރައްދު ދެއްވުމެވެ. އެބައިމީހުން މާތް ﷲ އަށް އެ ނިސްބަތް ކުރާ ކަންތަކަށްވުރެ އެކަލާނގެ މާ މަތިވެރިވެ ވޮޑިގެންވެއެވެ. މާތް ﷲ އެބައިމީހުންނަށް ރައްދު ދެއްވާފައި ވަނީ ދެގޮތަކުންނެވެ. \n ބައްޕަގެ ޖިންސުން ނޫނީ ދަރިއަކު ނުލިބޭނެއެވެ. މާތް ﷲއީ އެކަލާނގެއާ އެއްފަދަ އެއްވެސް އެއްޗެއް ނުވާ ރަސްކަލާނގެއެވެ. \n އުޑުތަކާއި ބިން އިސްވެދިޔަ މިސާލެއް ނެތި އުފެއްދެވީ މާތް ﷲ އެވެ. އެފަދަ ފަރާތަކަށް ދަރިއަކު ބޭނުމެއް ނުވެއެވެ.\n ދެން މާތް ﷲ ބަޔާންކުރައްވަނީ އެކަލާނގެއީ އެއްކައުވަންތަ ރަސްކަލާނގެ ކަމުގައްޔާއި، ހުރިހާ ތަކެއްޗެއް އުފެއްދެވީ ހަމައެކަނި އެކަލާނގެ ކަމުގައެވެ."],["އެއީ اللَّه އެވެ. ތިޔަބައިމީހުންގެ ވެރިރަސްކަލާނގެއެވެ. އެކަލާނގެ މެނުވީ إله އަކުނުވެއެވެ. (އެކަލާނގެއީ) ހުރިހާ ތަކެއްޗެއް ހެއްދެވި ރަސްކަލާނގެއެވެ. ފަހެ، ތިޔަބައިމީހުން އެކަލާނގެއަށް އަޅުކަން ކުރާށެވެ! އަދި އެކަލާނގެއީ، ހުރިހާ ތަކެއްޗެއް ރައްކާތެރި ކުރައްވާ ބަލަހައްޓަވާ ރަސްކަލާނގެއެވެ. (102)","އެއީ ﷲ އެވެ. ޢާލަމްތަކުގެ ވެރިރަސްކަލާނގެއެވެ. ތިޔަބައިމީހުން ހައްދަވައި، ތިޔަބައިމީހުން މިލްކުވެވޮޑިގެންވާ، ތިޔަބައިމީހުންގެ ހުރިހައި ކަމެއް ހިންގަވައި ބަލަހައްޓަވާ ރަސްކަލާނގެއެވެ. އެކަލާނގެ މެނުވީ ޙައްޤު ގޮތުގައި އަޅުކަންވެވޭ އިލާހަކު ނުވެއެވެ. ކާއިނާތުގައިވާ ހުރިހާ ތަކެއްޗެއް އުފެއްދެވީ އެކަލާނގެއެވެ. ފަހެ، ތިޔަބައިމީހުން އެކަލާނގެއަށް އަޅުކަންކުރާށެވެ. އެކަލާނގެ ފިޔަވައި އެހެން އެއްވެސް ފަރާތަކަށް އަޅުކަންނުކުރާށެވެ. އެކަލާނގެއީ ރައްކާތެރިކުރައްވާ، ހުރިހާ ކަމެއް ރާއްވަވައި ހިންގަވާ ރަސްކަލާނގެއެވެ. ތިޔަބައިމީހުންގެ ހުރިހާ ކަމެއްގައި އެކަލާނގެއަށް ވަކީލުކުރާށެވެ."],["އެކަލާނގެ ذات ފުޅު (ދުނިޔެމަތީގައި) ލޯތަކަކަށް ނުފެންނާނެތެވެ. އެކަލާނގެ، އެ ލޯތައް ދެކެވޮޑިގެންވެތެވެ. އަދި އެކަލާނގެއީ، އޯގާވަންތަކަން ބޮޑު، މޮޅަށް ދެނެވޮޑިގެންވާ ރަސްކަލާނގެއެވެ. (103)","ލޯތަކަށް އެކަލާނގެ ހުރިހާ ކަމެއް ޝާމިލުވާ ގޮތަށް އެކަލާނގެ އެނގިގެން ނުވެއެވެ. އެކަލާނގެ ޒާތުފުޅުގެ ޙަޤީޤަތްވެސް ނޭނގެއެވެ. އެކަލާނގެއީ ކައުނުގައި ވާ ހުރިހާ ތަކެއްޗެއްގެ ކަންކަން އެންމެ މޮޅަށް ދެނެވޮޑިގަންނަވާ ރަސްކަލާނގެއެވެ. އެކަލާނގެއީ އަޅުތަކުންނަށް އޯގާވަންތަކަން ބޮޑު، އެބައިމީހުންނަށް އެންމެ ރަނގަޅު ގޮތް މޮޅަށް ދެނެވޮޑިގަންނަވާ ރަސްކަލާނގެއެވެ."],["(ކަލޭގެފާނު ވިދާޅުވާށެވެ!) ތިޔަބައިމީހުންގެ ވެރިރަސްކަލާނގެ حضرة ން، ތިޔަބައިމީހުންގެ ގާތަށް ދަލީލުތަކެއް އަތުވެއްޖެކަން ކަށަވަރެވެ. ފަހެ، އެ ދަލީލުތައް ދެކެފިމީހާ (ދަންނާށެވެ!) އެކަމުގެ މަންފާހުރީ، ހަމަ އެމީހާގެ އަމިއްލަ نفس އަށެވެ. އަދި އެ ދަލީލުތައް ނުދެކި، ކަނުވެގެންފި މީހާ، އެ ގެއްލުންދެނީވެސް ހަމަ އެމީހާގެ އަމިއްލަ نفس އަށެވެ. އަދި ތިޔަބައިމީހުންގެ މައްޗަށް ހުރި ފާރަވެރިޔަކު ކަމުގައި ތިމަންކަލޭގެފާނު ނުވަމެވެ. (104)","ތިޔަބައިމީހުންނަށް އެއިން ތެދުމަގު ފެންނާނެ ހެކިތައް ތިޔަބައިމީހުންގެ ގާތަށް އަތުވެއްޖެއެވެ. އަދި ކީރިތި ޤުރްއާން ބާވައިލެއްވުމުން ދަލީލުތަކާއި ޙުއްޖަތްތައް ތިޔަބައިމީހުންނަށް ސާފުކޮށް އެނގިއްޖެއެވެ. އެފޮތުގައި އަލިގަދަ ނޫރާއި، ތެދުމަގު ދައްކާނޭ ހެކިތައް ވެއެވެ. ފަހެ، ޙައްޤު ފެނި ތެދުމަގު ލިބިގަތް މީހާ އޭނާގެ ނަފުސަށް ފައިދާ ލިބިގެންފިއެވެ. ކަނުވެ އީމާންނުވި މީހާ އޭނާގެ ނަފްސަށް ގެއްލުންދީފިއެވެ. އަދި ތިޔަބައިމީހުންގެ މައްޗަށް ހުރި ފާރަވެރިއަކު ކަމުގައި ތިމަންކަލޭގެފާނު ނުވަމެވެ."],["ހަމައެފަދައިން، ތިމަންރަސްކަލާނގެ آية ތައް އެކިގޮތްގޮތަށް ބަޔާންކޮށް ދެއްވަމެވެ. އެންމެފަހުން އެ كافر ވި މީހުން ބުނެތެވެ. ކަލޭގެފާނު (އެ آية ތައް އިހުގެ ފޮތްފޮތުން) ދަސްފުޅު ކުރެއްވީއެވެ. އަދި ތިމަންރަސްކަލާނގެ އެ آية ތައް (ބަޔާންކޮށްދެއްވަނީ) ދަންނާނޭ ބަޔަކަށް ހާމަކޮށްދެއްވުމަށެވެ. (105)","ތިމަންރަސްކަލާނގެ ޤުރްއާނުގެ އާޔަތްތައް ބަޔާންކޮށްދެއްވަނީ މިފަދައިން ސާފުކޮށް ބަޔާންވާނެހެންނެވެ. އެބައިމީހުން އެއިން ނަސޭހަތް ލިބިގަނެ، އޭގައިވާ ހެކިތަކުން ޢިބްރަތްލިބިގަތުމަށެވެ. އަދި މުޝްރިކުން މިފަދައިން ބުނުމަށެވެ. ކަލޭގެފާނު މިފޮތް އަހަރުމެންނަށް ގެނެސްދެއްވީ ކުރީގެ ފޮތްތައް ކިޔުއްވައި އެއިން ދަސްކުރައްވައިގެންނެވެ. މިއީ ކަނޑައެޅިގެން ބުހުތާނު ދޮގެވެ. އެހެނީ، ރަސޫލުﷲ ﷺ އަކީ ލިޔުއްވައި، ކިޔުއްވައި ނަހައްދަވާ އުއްމިއްޔަ ބޭކަލެއްކަން އެބައިމީހުންނަށް ރަނގަޅަށް އެނގެއެވެ. އަދި ޙައްޤާއި ބާޠިލު ވަކިކުރަން އެނގި މިފޮތަށް އީމާންވެ މިއިން ފައިދާ ލިބިގަންނާނެ ބަޔަކަށް މިފޮތް ބަޔާންކޮށްދެއްވުމަށެވެ."],["ކަލޭގެފާނުގެ ވެރިރަސްކަލާނގެ حضرة ން ކަލޭގެފާނަށް وحى ކުރެއްވި ތަކެއްޗަށް تبع ވެވަޑައިގަންނަވާށެވެ! އެކަލާނގެމެނުވީ، حق ވެގެން އަޅުކަމެއްވެވޭ إله އަކު ނުވެއެވެ. އަދި ކަލޭގެފާނު مشرك ންނާ އެއްކިބާވެވަޑައި ގަންނަވާށެވެ! (106)","މިތާނގައި މިވަނީ ރަސޫލުﷲ ﷺގެ ހިތްޕުޅު ހަމަޖައްސަވައި ދެއްވާފައެވެ. މާތް ﷲކަލޭގެފާނަށް ވަޙީގެ ގޮތުގައި ބާވައިލެއްވި ޤުރްއާނަށް ކަލޭގެފާނު ތަބަޢަވެވަޑައިގަންނަވާށެވެ. މުޝްރިކުންނާ މެދު ކަލޭގެފާނުގެ ހިތްޕުޅު މަޝްޣޫލުކުރައްވައި ފިކުރުބޮޑު ނުކުރައްވާށެވެ. އަދި އެބައިމީހުން ކިޔާ ތަކެއްޗަށާއި ކުރާ ކަންކަމަށް ނުބައްލަވާށެވެ. އެބައިމީހުން ކުރާ ޖެއްސުމާ އަޅާނުލައްވައި ދޫކޮށްލައްވާށެވެ. އަދި މާތް ﷲ އަށް ވަކީލުކުރައްވާށެވެ."],["އަދި اللَّه އިރާދަކުރެއްވިނަމަ، އެއުރެން شريك އެއް ނުކުޅައީހެވެ. އަދި އެއުރެންގެ މައްޗަށް ފާރަވެރިޔަކު ކަމުގައި ތިމަންރަސްކަލާނގެ ކަލޭގެފާނު ނުލައްވަމެވެ. އަދި ކަލޭގެފާނަކީ، އެއުރެންގެ ކަންތައްތައް حوال ކުރައްވާފައިވާ ވަކީލަކު ކަމުގައިވެސް ނުވެއެވެ. (107)","މާތް ﷲ އެބައިމީހުންނަށް ތެދުމަގު ދައްކަވަން އިރާދަކުރެއްވިނަމަ ތެދުމަގު ދެއްކެވީހެވެ. އަދި އެބައިމީހުން ޝިރުކު ނުކުރީހެވެ. އެކަމަކު، އެބައިމީހުން އީމާންކަން ޤަބޫލުކުރަން ތައްޔާރަކަށް ނެތެވެ. އެބައިމީހުންގެ ކަންކަން ބައްލަވައި، އެބައިމީހުންގެ ހިސާބުބައްލަވާ ބޭކަލަކު ކަމުގައި ތިމަންރަސްކަލާނގެ ކަލޭގެފާނު ނުލައްވަމެވެ. އަދި އެބައިމީހުންނަށް ރިޒުޤުދެއްވައި ހިދާޔަތު ދެއްވުމަކީ ވެސް ކަލޭގެފާނާ ޙަވާލުކުރައްވާފައިވާ ކަމެއް ނޫނެވެ."],["اللَّه ދޫކޮށް، އެއުރެން އަޅުކަންކުރާ ތަކެއްޗަށް ތިޔަބައިމީހުން އެއްޗެހިގޮވައި ނަހަދާށެވެ! އޭރުން ނޭނގިތިބެ އެއުރެން عداوة ތެރިކަމުގެ ގޮތުން اللَّه އަށް އެއްޗެހި ގޮވައިފާނެތެވެ. ހަމައެފަދައިން، ކޮންމެ أمّة އަކަށްމެ އެބަޔެއްގެ عمل، ތިމަންރަސްކަލާނގެ ޒީނަތްތެރިކޮށް ދެއްކެވީމެވެ. ދެން އެއަށްފަހު، އެއުރެން رجوع ވާހުށީ، އެއުރެންގެ ވެރިރަސްކަލާނގެ حضرة އަށެވެ. ދެން އެއުރެން ކޮށްއުޅުނު عمل ތަކުގެ ވާހަކައިން، އެކަލާނގެ އެއުރެންނަށް خبر އަންގަވާނެތެވެ. (108)","މުޝްރިކުން އަޅުކަންކުރާ ބުދުތަކަށް ތިޔަބައިމީހުން އެއްޗެތި ނުގޮވާށެވެ. އޭރުން އެބައިމީހުންގެ މޮޔަކަމުންނާއި، އަނިޔާވެރިކަމުން، މާތް ﷲގެ މަތިވެރިކަން އެބައިމީހުންނަށް ނޭނގޭތީ، މާތް ﷲ އަށް ނިސްބަތްކޮށް އެއްޗެތި ގޮވައިފާނެއެވެ. އިބްނު ޢައްބާސް رضي الله عنه ވިދާޅުވިއެވެ. މައްކާގެ ކާފިރުން އަބޫޠާލިބުގެފާނަށް ބުންޏެވެ. މުޙައްމަދު ﷺއާއި އެކަލޭގެފާނުގެ އެކުވެރީން އަހަރުމެންގެ ކަލާނގެތަކަށް އެއްޗެތި ގޮވައި، އެއާ ބެހުން ހުއްޓުވާށެވެ. އެހެންނޫނީ އަހަރުމެން އެކަލޭގެފާނުގެ ކަލާނގެއަށް އެއްޗެތި ގޮވާނަމެވެ. ދެން މިއާޔަތް ބާވައިލެއްވިއެވެ. މުޝްރިކުންނަށް އެބައިމީހުންގެ ޢަމަލުތައް ޒީނަތްތެރި ކުރައްވައި ދެއްކެވި ފަދައިން ކޮންމެ ބަޔަކަށްވެސް އެބައެއްގެ ޢަމަލުތައް ޒީނަތްތެރި ކުރައްވައި ތިމަންރަސްކަލާނގެ ދެއްކެވީމެވެ. ހެޔޮ ޢަމަލު ކުރާ މީހުންނަށް ހެޔޮ ޢަމަލު، ފާފަ ކުރާ މީހުންނަށް ފާފަ ޒީނަތްތެރި ކުރައްވަމެވެ. މާނައީ އެބައިމީހުންނަށް ހުތުރު ކަންތައް ރިވެތި ވަންދެން އެބައިމީހުން އެދޭ ގޮތަށް މާތް ﷲ އެބައިމީހުން ދޫކުރައްވައެވެ."],["އެ (كافر ވި) މީހުންގެ ގާތަށް آية އެއް (އެބަހީ: معجزة އެއް) އަތުވެއްޖެނަމަ، އެއަށް ހަމަކަށަވަރުން، إيمان ވާނެކަމަށް އެއުރެންނަށް ވެވުނުހައި ގަދައެއްކޮށް اللَّه ގަންދީ ހުވާކުރެތެވެ. ކަލޭގެފާނު ވިދާޅުވާށެވެ! ހަމަކަށަވަރުން، آية ތައް ވަނީ، اللَّه ގެ حضرة ގައެވެ. އެ آية ތައް އަތުވެއްޖެނަމަ، (އެއުރެން عمل ކުރާނޭގޮތެއް) ތިޔަބައިމީހުންނަށް އަންގައިދެނީ ކޮން އެއްޗެއް ހެއްޔެވެެ؟ އެއުރެން إيمان އެއް ނުވާނެތެވެ. (109)","މުޝްރިކުން އެންމެ ގަދަފަދަ ހުވައިން ހުވައިކުރިއެވެ. އެބައިމީހުންގެ ގާތަށް މުޢުޖިޒާތެއް ނުވަތަ އެބައިމީހުން އެދުނު ފަދަ އާދަޔާޚިލާފު ކަމެއް އަތުވެއްޖެނަމަ އެބައިމީހުން ރަސޫލާ ﷺއަށާއި އެކަލޭފާނު ގެންނެވި ތަކެއްޗަށް އީމާންވާނެއެވެ. ކަލޭގެފާނު އެބައިމީހުންނަށް ވިދާޅުވާށެވެ. މުޢުޖިޒާތަކީ ތިމަންކަލޭގެފާނުގެ އަތްޕުޅުގައި ވާކަމެއް ނޫނެވެ. އަދި ތިޔަބައިމީހުން އެދޭ ކަންތައް ކޮށްދެއްވުމަކީ ތިމަންކަލޭގެފާނަށް ކުރެއްވޭނެ ކަމެއް ނޫނެވެ. އެކަންތައް ވަނީ މާތް ﷲގެ ކުޅަދުންވަންތަ ކަމުންނެވެ. މުސްލިމުންނޭވެ! ތިމަންރަސްކަލާނގެ އެބައިމީހުން އެދުނު ކަންތަކަށް އިޖާބަދެއްވި ނަމަވެސް އެބައިމީހުންގެ ގޮތްދޫނުކުރުމާއި، ބޯހަރުކަމުން އެބައިމީހުން އީމާންނުވީސްކަން ތިޔަބައިމީހުންނަށް އެނގޭނީ ކިހިނެއް ހެއްޔެވެ؟ އެބައިމީހުން މުޢުޖިޒާތްތަކަށް އެދެނީ ގޮތްދޫނުކުރުމުގެ ގޮތުންނެވެ. ތެދުމަގު ހޯދައި ހިދާޔަތު ލިބގަންނާކަށް ނޫނެވެ."],["ތިމަންރަސްކަލާނގެ އެއުރެންގެ ހިތްތަކާއި، ލޯތައް (حق ގެ މަގުން) އެއްކިބާކުރައްވަމެވެ. އެއުރެން އެ آية ތަކަށް ފުރަތަމަ ފަހަރުވެސް، إيمان ނުވި ފަދައިން (إيمان އެއް ނުވާނެތެވެ.) އަދި ދެފުށުއެޅި ތިބޭ حال އެއްގައި، އެއުރެންގެ ފުރެދުމުގެ ތެރެޔަށް، ތިމަންރަސްކަލާނގެ އެއުރެން ދޫކޮށްލައްވާހުށީމެވެ. (110)","އެބައިމީހުންނަށް ތެދުމަގު ފެނި ނުވިސްނޭނޭހެން ތިމަންރަސްކަލާނގެ އެބައިމީހުންގެ ހިތްތައް ފުރޮޅުއްވަމެވެ. އެބައިމީހުން ކައުނުގައިވާ ހެކިތައް ނުބަލައި މޫނު އަނބުރައިލީތީއެވެ. އެބައިމީހުން އެންމެ ފުރަތަމަ ފަހަރަށް ޤުރްއާނަށް ކާފިރުވީ ފަދައިންނެވެ. އަދި އެބައިމީހުންގެ މަގުފުރެދުމުގައި ދެވޭ ނުދެވޭތަނެއް ނޭނގި މަގު އޮޅޭ ޙާލު ތިމަންރަސްކަލާނގެ އެބައިމީހުން ދޫކޮށްލައްވާހުށީމެވެ."],["ތިމަންރަސްކަލާނގެ އެއުރެންގެ ގާތަށް ملائكة ން ބާވައިލެއްވި ނަމަވެސް، އަދި މަރުވެފައިވާ މީހުން އެއުރެންނާ ވާހަކަ ދެއްކި ނަމަވެސް، އަދި (އެއުރެން އެދުނު) ހުރިހާ އެއްޗެއް އެއުރެންގެ ކުރިމައްޗަށް ޖަމާކޮށްދެއްވިނަމަވެސް، اللَّه އިރާދަކުރެއްވިއްޔާ މެނުވީ، އެއުރެން إيمان ވާނެ ބަޔަކު ކަމުގައެއް ނުވެތެވެ. އެހެނެއްކަމަކު، އޭގެ ގިނަމީހުން (އެކަމެއް) ނުދަނެތެވެ. (111)","މިތާނގައި މިވަނީ އެބައިމީހުން އެދުނުހާ މުޢުޖިޒާތެއް އެބައިމީހުންނަށް ނުދެއްވި ސަބަބާއި، އެ މުޢުޖިޒާތްތައް ދެއްވި ނަމަ ތިމަންމެން އީމާންވީމުހޭ ބުނެ އެމީހުން ކުރީ ދޮގު ހުވައެއްކަމާއި، އެބައިމީހުންގެ އީމާންކަމަކީ ދޮގުވެރި އީމާންކަމެއް ކަން ބަޔާންކުރައްވާފައެވެ. މާނައީ އެބައިމީހުން އެދުނު ފަދައިން އެބައިމީހުންގެ ގާތަށް ތިމަންރަސްކަލާނގެ މަލާއިކަތުން ބާވައިލެއްވި ނަމަވެސް، އަދި އެބައިމީހުންނަށް ޓަކައި މަރުވެފައިވާ މީހުން ދިރުއްވައި އެ ދިރުވުނު މީހުން އެބައިމީހުންނާއި ވާހަކަ ދައްކައި، މުޙައްމަދު ﷺ ގެ ރަސޫލުކަމުގެ ތެދުކަމުގެ ވާހަކަ ބުނި ނަމަވެސް، އަދި ތިމަންރަސްކަލާނގެ ހުރިހާ ޚަލްޤުތަކުން އެބައިމީހުންނަށް ހަމަ ލޮލަށް ފެންނަ ގޮތަށް އެބައިމީހުންގެ ކުރިމައްޗަށް އެއްކުރެއްވި ނަމަވެސް އީމާންވާނެ ބަޔަކު ކަމުގައި އެބައިމީހުން ނުވެއެވެ. ނުކިޔަމަތްތެރިކަމާއި، އުރެދުމުގައި އެބައިމީހުން ޙައްދު ފަހަނައަޅައި ގޮސްފައި ވާތީއެވެ. މާތް ﷲ އެބައިމީހުންނަށް އެކަމަށް މަޖުބޫރުކުރެއްވުމަށް އިރާދަކުރައްވައިފިއްޔާ މެނުވީއެވެ. އެހެނަސް، މުއުމިނުންގެ ތެރެއިން ގިނަ މީހުންނަށް އެކަން ނޭނގޭތީ އާއި، އެބައިމީހުން އީމާންވުމަށް އޮތް ދަހިވެތިކަމެއްގެ ސަބަބުން، އެފަދަ މުޢުޖިޒާތްތައް ބާވައިލެއްވުން އެބައިމީހުން (މުއުމިނުން) އެދެއެވެ."],["ހަމައެފަދައިން، ތިމަންރަސްކަލާނގެ، ކޮންމެ ނަބީބޭކަލަކަށް އިންސީންނާއި، ޖިންނީންގެ شيطان ން عداوة ތެރިން ކަމުގައި ލެއްވީމެވެ. އޭގެ އެއްބަޔަކު އަނެއްބަޔަކަށް ހެއްލުންތެރި ކުރުމަށް މަތިއޮމާންކޮށްފައިވާ باطل ބަސްތަކުން ވަސްވާސްދީ އުޅެތެވެ. ކަލޭގެފާނުގެ ވެރިރަސްކަލާނގެ އިރާދަކުރެއްވިނަމަ، އެއުރެން އެކަންތަކެއް ނުކުރީހެވެ. ފަހެ، އެއުރެން ހަދާ ދޮގުތަކާއެކު، ކަލޭގެފާނު އެއުރެން ދޫކޮށްލައްވާށެވެ! (112)",'ކަލޭގެފާނާ ދެކޮޅުވެރިވެ، ކަލޭގެފާނު ދޮގުކުޅަ މި މުޝްރިކުން މެދުވެރިކުރައްވައި ކަލޭގެފާނު އިމްތިޙާނުކުރެއްވި ފަދައިން، ކަލޭގެފާނުގެ ކުރިން އިސްވެދިޔަ ނަބީބޭކަލުންނަށްވެސް އިންސީންނާއީ ޖިންނީންގެ ޝައިޠާނުން ޢަދާވާތްތެރިން ކަމުގައި ލެއްވީމެވެ. އޭގެ އެއްބަޔަކު އަނެއްބަޔަކަށް މަތި އޮމާންކޮށްފައިވާ ބާޠިލު ވާހަކަތަކާއި، މަކަރުވެރި ވާހަކަތައް ބޭނުންކޮށް މަގުފުރައްދައި އޮޅުވާލުމަށް ވަސްވާސްދީ އުޅެއެވެ. އަހަރުމެންގެ މިޒަމާނުގައި ވެސް އިންސާނުންގެ ތެރެއިން ބައެއް ޝައިޠާނުން ވަނީ މިކަމުގައި މަތީ ދަރަޖައަކަށް ވާޞިލުވެފައެވެ. މިގޮތުން ރައްޔިތުން އަޅުވެތިކުރުމަކީ މިނިވަންކަން ކަމަށާއި، ދޮގުހެދުމަކީ ޑިޕްލޮމަސީ ކަމަށާއި، ނިވައިކަން ކުޑަވުމަކީ އުފާވެރިކަމެއް ކަމަށާއި، ކޮމިއުނިޒަމަކީ ހަމަހަމަކަމާއި އިންޞާފު ކަމަށާއި، ރިވެތި ސިފަތައް ދޫކޮށްލައި މިނިވަންވެގަތުމީ ތަރައްޤީ ކަމަށާއި، ދީނުގައި ހިފެހެއްޓުމަކީ ބޯދާގޮތަށް އެނބުރިދިއުންކަމަށް އެބައިމީހުން ވަނީ މީސްތަކުންނަށް ސިފަކޮށްދީފައެވެ. އެބައިމީހުން މީސްތަކުންނަށް އޮޅުވާލައި، އެންމެ ބޮޑެތި މުންކަރާތްތައް ޒީނަތްތެރިކޮށް ދައްކަނީ މާމުއި ފަދަ ފޮނި ބަސްތަކުންނެވެ. އިންސީންނާއި ޖިންނީންގެ ޝައިޠާނުންގެ ނުބައިކަމުން މާތް ﷲ އަޅަމެން ރައްކާތެރިކުރައްވާށިއެވެ! މާލިކު ބްނު ދީނާރު ވިދާޅުވިއެވެ. "ޖިންނީންގެ ޝައިޠާނުންނަށްވުރެ އިންސާނުންގެ ޝައިޠާނުންގެ ނުރައްކާތެރިކަން ތިމަންކަލޭގެފާނަށް ބޮޑެވެ. އެހެނީ، ތިމަންކަލޭގެފާނު ޖީންނީންގެ ޝައިޠާނުންގެ ފުށުން މާތް ﷲ ގެ ރައްކާތެރިކަމަށް އެދިވަޑައިގަތުމުން އެތަކެތި ތިމަންކަލޭގެފާނާއި ދުރަށް ހިނގައިދެއެވެ. އެކަމަކު އިންސާނުންގެ ޝައިޠާނުން ތިމަންކަލޭގެފާނު ފާޅުގައި ފާފައާއި ހަމައަށް ގެންގޮސްފައިނޫނީ ދޫނުކުރެއެވެ." ﴿وَلَوْ شَآءَ رَبُّكَ مَا فَعَلُوهُ ۖ فَذَرْهُمْ وَمَا يَفْتَرُونَ﴾ މާތް ﷲ އިރާދަކުރެއްވި ނަމަ އެ އަބާއްޖަވެރިން އެބައިމީހުންގެ ނަބީބޭކަލުންނާ ދެކޮޅުވެރި ނުވީހެވެ. އެހެންނަމަވެސް، އެއީ މާތް ﷲ މިދުނިޔޭގެ ޙަޔާތުގައި އިމްތިޙާނުކުރެއްވުގެ ކަންތައް ހިންގަވާ ގޮތެވެ. އެގޮތް މެދުވެރިކުރައްވައި އެކަލާނގެ މުއުމިނުންނާއި ނަބީބޭކަލުން އިމްތިޙާނުކުރައްވައެވެ. އެހެންކަމުން، އޭ މުޙައްމަދު ﷺ އެވެ! ކަލޭގެފާނު އެބައިމީހުންނާ އަޅާނުލައްވައި އެބައިމީހުންގެ ރޭވުންތަކާއެކު އެބައިމީހުން ދޫކޮށްލައްވާށެވެ. ފަހެ، މާތް ﷲ ކަލޭގެފާނަށް ނަޞްރު ދެއްވައި، އެބަމީހުންގެ ނުބައިކަމުން ކަލޭގެފާނު ސަލާމަތްކުރައްވާ ހުށްޓެވެ.'],["އަދި (އެ شيطان ން ވަސްވާސްދީ އުޅެނީ) آخرة ދުވަހަށް إيمان ނުވާ މީހުންގެ ހިތްތައް އެ ވަސްވާހަށް ލެނބުމަށާއި، އެއުރެން އެކަމަށް ރުހި قبول ވުމަށާއި، އެއުރެން އެ އަރައަރައިގަންނަ ފާފަތަކަށް އަރައިގަތުމަށްޓަކައެވެ. (113)","އަދި ޙިސާބުބެއްލެވުމާއި، ޖަޒާދެއްވުމުގެ ދުވަހަށް އީމާންނުވާ ކާފިރުންގެ ހިތްތައް އެ މަތިއޮމާންކޮށް ޒީނަތްތެރިކުރެވިފައިވާ ބާޠިލަށް ލެނބުމަށާއި، އެބައިމީހުންގެ އަމިއްލަ ނަފުސުތަކަށްޓަކައި އެ ބާޠިލަށް އެބައިމީހުން ރުހުމަށާއި، އެބައިމީހުން އެ އަރައިގަންނަ ހުތުރުކަންތަކަށާއި ޖަރީމާތަކަށް އެބައިމީހުން އަރައިގަތުމަށްޓަކައެވެ. ފަހެ އެބައިމީހުންގެ ނިމުމަކީ ސުންޕާ ނިމުމެކެވެ."],["(ކަލޭގެފާނު ވިދާޅުވާށެވެ!) حكم ކުރާ މީހަކު ކަމުގައި اللَّه ނޫންފަރާތެއް އަހުރެން އެދޭނެހެއްޔެވެ؟ އެކަލާނގެއީ، (حق އާއި باطل) تفصيل ކޮށް ބަޔާންކުރައްވާފައިވާ ގޮތުގައި، ތިޔަބައިމީހުންނަށް ފޮތް ބާވައިލެއްވި ކަލާނގެއެވެ. އަދި އެއީ، ކަލޭގެފާނުގެ ވެރިރަސްކަލާނގެ حضرة ން حق ގޮތާއިގެން ބާވައިލެއްވި ފޮތެއްކަން، ތިމަންރަސްކަލާނގެ އެއުރެންނަށް ފޮތްދެއްވި މީހުން ދަނެތެވެ. ފަހެ، شك ކުރާ މީހުންގެ ތެރެއިން ކަލޭގެފާނު ވެވަޑައިނުގަންނަވާހުށިކަމެވެ! (114)","އެ މޮޔަ މުޝްރިކުންނަށް ކަލޭގެފާނު ވިދާޅުވާށެވެ! ތިމަންކަލޭގެފާނު ވީ ތިޔަބައިމީހުންނާ ތިމަންކަލޭގެފާނާ ދެމެދު ޙުކުމްކުރުމަށް މާތް ﷲ ފިޔަވައި އެހެން ފަރާތެއް ހޯއްދަވަން ހެއްޔެވެ؟ އެންމެ ސާފުވެގެންވާ ބަޔާންކުރެއްވުމާ، އެންމެ އަލިގަދަ ދަލީލާއެކު، އޭގައި ޙައްޤާއި ބާޠިލު، ތެދުމަގާއި، މަގުފުރެދުން ތަފްޞީލުކުރައްވައި، ކަލޭގެފާނުގެ މައްޗަށް ޤުރްއާން ބާވައިލެއްވީ އެކަލާނގެއެވެ. ތިމަންކަލޭގެފާނާއި ތިޔަބައިމީހުންނާ ދެމެދު ޙުކުމްކުރައްވުމަށް މާތް ﷲ ފުދިވޮޑިގެން ވެއެވެ. ރިވާވެގެން ވެއެވެ. މައްކާގެ މުޝްރިކުން ރަސޫލުﷲ ﷺއަށް ދެންނެވިއެވެ. ކަލޭގެފާނާ އަހަރުމެންނާ ދެމެދު ޙުކުމް ކުރުމަށް ޔަހޫދީ އަޙްބާރުންގެ ތެރެއިން ނުވަތަ ނަޞާރާ ޢިލްވެރިންގެ މީހަކު ހަމަޖައްސަވާށެވެ. އޭރުން އެބައިމީހުންގެ ފޮތްތަކުގައި ކަލޭގެފާނާއި ބެހޭގޮތުން އައިސްފައިވާ ވާހަކަތައް އަހަރުމެންނަށް ކިޔައިދޭނެއެވެ. އެހިނދު މިފަދަ ބާޠިލުކަމެއް ނުކުރުމަށް އިންޒާރުދެއްވައި މިއާޔަތް ބާވައިލެއްވިއެވެ. ޤުރްއާނަކީ ޙައްޤު ފޮތެއްކަމާއި، އެފޮތް ބާވައިލެއްވުނީ މާތް ﷲގެ ޙަޟްރަތުންކަން ޔަހޫދީންނާއި ނަޞާރާއިންގެ ޢިލްމުވެރިން ރަނގަޅަށް ދަނެއެވެ. އެހެންނަމަވެސް، އެބައިމީހުން ޙަޤީޤަތް ފޮރުވަނީއެވެ. ކަލޭގެފާނު މިކަމާމެދު ޝައްކުކުރާ މީހުންގެ ތެރެއިން ވެވަޑައިނުގަންނަވާށެވެ. ރަސޫލުﷲ ﷺ އާ މުޚާޠަބުކުރައްވާފައި ވިޔަސް، މިތާނގައި ޙަޤީޤަތުގައި މުޚާޠާބުކުރައްވާފައި ވަނީ މުއުމިނުންނާއެވެ. އެކަލާނގެ ވަޙީކުރައްވާފަދައެވެ. އެފޮތާމެދު އެއްވެސް މީހަކު ޝައްކުކޮށްގެން ނުވާނެއެވެ. އެއީ މާތް ﷲގެ ޙަޟްރަތުން ބާވައިލެއްވި ޙައްޤު ކަމުގައި ވާތީއެވެ."],["އަދި ކަލޭގެފާނުގެ ވެރިރަސްކަލާނގެ كلمة ފުޅު ތެދުވެރިކަމާއި، عدل ވެރި ކަމުގައި ފުރިހަމަވެއްޖެއެވެ. އެކަލާނގެ كلمة ފުޅުތައް ބަދަލުކުރެވޭނެ އެއްވެސް ފަރާތެއް ނުވެއެވެ. އަދި އެކަލާނގެއީ، މޮޅަށް އައްސަވާވޮޑިގެންވާ މޮޅަށް ދެނެވޮޑިގެންވާ ރަސްކަލާނގެއެވެ. (115)","އަދި ކަލޭގެފާނުގެ ވެރިރަސްކަލާނގެ كلمة ފުޅު ތެދުވެރިކަމާއި، عدل ވެރި ކަމުގައި ފުރިހަމަވެއްޖެއެވެ. އެކަލާނގެ كلمة ފުޅުތައް ބަދަލުކުރެވޭނެ އެއްވެސް ފަރާތެއް ނުވެއެވެ. އަދި އެކަލާނގެއީ، މޮޅަށް އައްސަވާވޮޑިގެންވާ މޮޅަށް ދެނެވޮޑިގެންވާ ރަސްކަލާނގެއެވެ. (115)\n އެންމެ ފަހުގެ ނަބިއްޔާ މުޙައްމަދު ﷺ ގެ މައްޗަށް ބާވައިލެއްވި މާތް ﷲ ގެ ކަލާމްފުޅު، އޭގައި ގެނެސްފައިވާ ޚަބަރުތަކުގެ ތެދުކަމާއި، ޙުކުމްތަކުގެ ޢަދުލުވެރިކަމާއެކު ފުރިހަމަވެއްޖެއެވެ. އެކަލާނގެ ޙުކުމް ބަދަލުކުރެވޭނޭ އަދި ކަނޑައެޅުއްވި ގޮތެއް، އެހެން ގޮތަކަށް އަނބުރައިލެވޭނޭ އެއްވެސް ފަރާތެއް ނުވެއެވެ. އެކަލާނގެއީ އަޅުތަކުންގެ ވާހަކަ މޮޅަށް އައްސަވައިވޮޑިގަންނަވާ އެބައިމީހުންގެ ހާލު މޮޅަށް ދެނެވޮޑިގެންވާ ރަސްކަލާނގެއެވެ. ތެދުވެރިންނާއި ދޮގުވެރިން، މުއުމިނުންނާއި ކާފިރުން، އެކަލާނގެ ރަނގަޅަށް ދެނެވޮޑިގެން ވެއެވެ. މުޝްރިކުން ރަސޫލުﷲ ﷺ ގެ އަރިއަހުން އެދުނީ އެކަލޭގެފާނާ އެބައިމީހުންނާ ދެމެދު ޙުކުމް ކުރުމަށް ޔަހޫދީ ނުވަތަ ނަޞްރާނީ ޢިލްވެރިންގެ ތެރެއިން މީހަކު ހަމަޖެއްސެވުމަށެވެ. އެހިނދު މާތް ﷲ މިއާޔަތް ބާވައިލެއްވީ އެބައިމީހުންގެ މައްޗަށް ޤާއިމްކުރައްވާނެ، ދެބަސްނުވެވޭނޭ ޙުއްޖަތް ރަސޫލާ ﷺ އަށް އެންގެވުމަށެވެ. އެ ޙުއްޖަތަކީ، އެބައިމީހުން ކަލޭގެފާނުގެ އަރިހުގައި އެފަދައިން ޙުކުމް ކުރާނޭ މީހަކު ކަނޑައެޅުމަށް އެދެފިނަމަ ކަލޭގެފާނު އެބައިމީހުންނަށް ވިދާޅުވާށެވެ. ތިމަންކަލޭގެފާނާ ތިޔަބައިމީހުންނާ ދެމެދު ޙުކުމްކުރުމަށް ތިމަންކަލޭގެފާނު ވީ މާތް ﷲ ފިޔަވައި އެހެން ފަރާތެއް ހޯއްދަވަން ހެއްޔެވެ؟ ތިމަންކަލޭގެފާނަކީ އެކަލާނގެ ރަސޫލާ ކަމަށް މާތް ﷲ ހެކިވެވޮޑިގަތުމުން ފުދެއެވެ. ތިމަންކަލޭގެފާނު ތިޔަބައިމީހުންނަށް ގެނެސްދެއްވާފައިވާ އެންމެ ސާފުކަން ބޮޑު ބަޔާންކުރެއްވުމާއި، އެންމެ ވަރުގަދަ ދަލީލު ހިމެނޭ ފޮތް ތިމަންކަލޭގެފާނު ތެދުކަމަށް ހެކިވެއެވެ. ދެން، ތިމަންކަލޭގެފާނާ ތިޔަބައިމީހުންނާ ދެމެދު އަހްލުކިތާބީންގެ މީހަކު ޙުކުމްކުރުމަށް ތިޔަބައިމީހުން އެދެނީ ކިހިނަކުން ހެއްޔެވެ؟ ތިމަންކަލޭގެފާނުގެ މައްސަލަ ނުހަނު ސާފުކޮށް ބަޔާން މިކޮށްދެއްވީއެވެ. މާތް ﷲ ގެ ވަޙީބަސްފުޅުގައި ވާފަދައިންނެވެ. ﴿وَيَقُولُ ٱلَّذِينَ كَفَرُوا۟ لَسْتَ مُرْسَلًا ۚ قُلْ كَفَىٰ بِٱللَّهِ شَهِيدًۢا بَيْنِى وَبَيْنَكُمْ وَمَنْ عِندَهُۥ عِلْمُ ٱلْكِتَـٰبِ﴾ (ކާފިރުވީ މީހުން ބުނެއެވެ. ކަލޭގެފާނީ ރަސޫލުކަމާއިގެން ފޮނުއްވުނު ބޭފުޅެއް ނޫނެވެ. ކަލޭގެފާނު ވިދާޅުވާށެވެ. ތިމަންކަލޭގެފާނާ ތިޔަބައިމީހުންނާ ދެމެދު ހެއްކެއްގެ ގޮތުގައި މާތް ﷲ ފުދެއެވެ. އަދި އަހުލުކިތާބީންގެ ތެރެއިން މުއުމިނުންވެސް މެއެވެ.)\n ދެން މާތް ﷲ މި ބަޔާންކުރައްވަނީ މީސްތަކުންގެ ތެރެއިން ގިނަ މީހުން ފާޅުކަން ބޮޑުކޮށް ފެންނަ ޙައްޤު ދޫކޮށްލައި، ބަޔާންވެގެންވާ މަގުފުރެދުމާއި ދިމާއަށް ލެނބޭ ވާހަކައެވެ. އެކަލާނގެ ވަޙީކުރައްވަނީ"],["އަދި ބިމުގައިވާ ގިނަ މީހުންނަށް ކަލޭގެފާނު ކިޔަމަންވެ ވަޑައިގެންފިނަމަ، އެއުރެން اللَّه ގެ މަގުން ކަލޭގެފާނު ފުރައްދައިފާނެތެވެ. އެއުރެން ހީއަކަށް ނޫނީ تبع އެއް ނުވެތެވެ. އަދި ދޮގުހަދާ ބަޔަކު ކަމުގައި މެނުވީ، އެއުރެން ނުވެތެވެ. (116)",'ބިންމަތީގައި ތިބި ގިނަ މީހުންނަކީ މަގުފުރެދިފައިވާ، މަގުފުރައްދާ ކާފިރުންނެވެ. ކަލޭގެފާނު އެބައިމީހުންނަށް ކިޔަމަންވެވަޑައިގެންފިނަމަ، އެބައިމީހުން ﷲގެ މަގުން ކަލޭގެފާނު އެއްކިބާކޮށްފާނެއެވެ. އެހެންކަމުން ކަލޭގެފާނު އެބައިމީހުންގެ އެދުންތަކަށް އިޖާބަނުދެއްވާށެވެ. އެހެނީ، އެބައިމީހުން ބޭނުންވަނީ ޙައްޤަށް ވާޞިލުވާކަށް ނޫނެވެ. އެބައިމީހުންނީ ގޮތްދޫނުކޮށް ބޮޑާވެގަންނަ ބައެކެވެ. އެބައިމީހުންގެ ޢަޤީދާގައި އެބައިމީހުން ތަބަޢަވަނީ ހީތަކާއި، ވަހުމްތަކާއި، ކާބަފައިންނަށް ކުރާ "ކަނު ތަޤްލީދު" ފިޔަވައި އެހެން އެއްޗަކަށް ނޫނެވެ. އަދި އެބައިމީހުންނީ، މާތް ﷲ އާއި އެކަށީގެންނުވާ ބުދުތައް އެކަލާނގެއަށް ނިސްބަތްކުރާ ދޮގުވެރިންނާއި، ފާޖިރުން ފިޔަވައި އެހެން ބައެއް ނޫނެވެ.'],["ހަމަކަށަވަރުން، ކަލޭގެފާނުގެ ވެރިރަސްކަލާނގެ މަގު ދޫކޮށް، ފުރެދިގަންނަ މީހުން، އެންމެ ބޮޑަށް ދެނެވޮޑިގެންވަނީ، ހަމަ އެކަލާނގެއެވެ. އަދި ތެދުމަގު ލިބިގަންނަ މީހުން، އެންމެބޮޑަށް ދެނެވޮޑިގެންވަނީވެސް، ހަމަ އެކަލާނގެއެވެ. (117)","މަގުފުރެދޭ މީހުންނާއި ތެދުމަގުލިބިގަންނަ މީހުން އަދި ތެދުވެރިންނާއި ދޮގު ވެރިންމޮޅަށް ދެނެވޮޑިގެންވަނީ ޢިއްޒަތްތެރިކަމާއި، މަތިވެރިވަންތަކަމުގެ ވެރި ރަސްކަލާނގެއެވެ. އަދި ފަސާދަވެރިންގެ ޖަމާޢަތާއި ތެދުމަގުގައި ތިބި މީހުންގެ ޖަމާޢަތް އެންމެ މޮޅަށް ދެނެވޮޑިގެން ވަނީވެސް ހަމަ އެކަލާނގެއެވެ. ﴿أَكْثَرَ مَن فِى ٱلْأَرْضِ يُضِلُّوكَ﴾ (ބިމުގައިވާ ގިނަ މީހުން ކަލޭގެފާނު މަގުފުރައްދަފާނެއެވެ.) އޭ ވަޙީކުރައްވާފައި ވަނީ އީމާންކަމާއި އިސްލާމްކަމުގެ އަހުލުވެރިންނަށް ވުރެ ކާފިރުކަމާއި މަގުފުރެދުމުގެ އަހުލުވެރިން ގިނަ ވީމައެވެ. އެކަލާނގެ ވަޙީބަސްފުޅު ﴿وَمَآ أَكْثَرُ ٱلنَّاسِ وَلَوْ حَرَصْتَ بِمُؤْمِنِينَ﴾ (ކަލޭގެފާނު ދަހިވެތިވެވަޑައިގަތަސް، މީސްތަކުންގެ ތެރެއިން ގިނަ މީހުން އީމާންވާނެ ބަޔަކު ކަމުގައި ނުވެއެވެ.) ގައި ވާ ފަދައިންނެވެ. ދެން އަންނަނިވި އާޔަތްތަކަކީ، ތިޔަބައިމީހުން މާތް ﷲ ޤަތުލުކުރެއްވި ތަކެތި (މަރުވާ ތަކެތި) ނުކަނީ ކީއްވެހޭ، މާތް ﷲ ޤަތުލުކުރެއްވި ތަކެތިން ކެއުން މާ ރަނގަޅު ނޫންހޭ ބުނެ މުޝްރިކުން ދެއްކި މޮޔަ، ދެކޮޅުނުޖެހޭ ވާހަކައަށް ރައްދުދެއްވުމުގެ ގޮތުން ބާވައިލައްވާފައިވާ އާޔަތްތަކެކެވެ."],["ތިޔަބައިމީހުން، އެކަލާނގެ آية ތަކަށް إيمان ވާ ކަމުގައިވަނީނަމަ، އެ އެއްޗެއްގެ މައްޗަށް اللَّه ގެ اسم ފުޅު ނަންގަނެފައިވާ ތަކެތިން (އެބަހީ: اللَّه ގެ اسم ފުޅު ނަންގަނެ ކަތިލާފައިވާ ތަކެތިން) ތިޔަބައިމީހުން ކައިއުޅޭށެވެ! (118)","އޭ އީމާންވެއްޖެ މީސްތަކުންނޭވެ! ތިޔަބައިމީހުން ޙަޤީޤަތުގައިވެސް މާތް ﷲ އަށް އީމާންވާ ބަޔަކު ކަމުގައި ވަނީނަމަ، ތިޔަބައިމީހުން ކަތިލާއިރު، އެއެއްޗެއްގެ މައްޗަށް މާތް ﷲގެ ނަންފުޅު ގަނެފައިވާ ތަކެތިން ކާށެވެ. އެހެނީ އެއީ ޙަލާލު، ރަނގަޅު ތަކެއްޗެވެ."],["ތިޔަބައިމީހުންގެ މައްޗަށް އެކަލާނގެ حرام ކުރެއްވި ތަކެތި، تفصيل ކޮށް ބަޔާންކޮށްދެއްވާފައިވާއިރު، އެއެއްޗެއްގެ މައްޗަށް اللَّه ގެ اسم ފުޅު ނަންގަނެ ކަތިލާ ތަކެތިން، ތިޔަބައިމީހުން ނުކާންވީ ކީއްވެގެންހެއްޔެވެ؟ ތިޔަބައިމީހުން އެ އެއްޗަކަށް ކޮންމެހެން ބޭނުންވެ، މަޖުބޫރުވެގެން ކާންޖެހިއްޖެ އެއްޗެއް މެނުވީއެވެ. ހަމަކަށަވަރުން، ވަރަށް ގިނަމީހުން ނުދެނެތިބެ، އެއުރެންގެ އަމިއްލަ އެދުންތަކުން (މީހުން) މަގުފުރައްދަތެވެ. ހަމަކަށަވަރުން، ކަލޭގެފާނުގެ ވެރިރަސްކަލާނގެއީ، ހައްދުފަހަނަޅައިދާ މީހުން މޮޅަށް ދެނެވޮޑިގެންވާ ރަސްކަލާނގެއެވެ. (119)","ތިޔަބައިމީހުން އެތަކެތީގެ މައްޗަށް މާތް ﷲގެ އިސްމުފުޅު ގަނެ ތިޔަބައިމީހުންގެ އަމިއްލަ އަތުން ކަތިލާފައިވާ ތަކެތިން ތިޔަބައިމީހުން ނުކާންވީ ކީއްވެހެއްޔެވެ؟ މާތް ﷲ ތިޔަބައިމީހުންގެ މައްޗަށް އޯގާތެރިވެވޮޑިގެން، މުޅަ ތަކެއްޗާ، އޫރުމަހާއި، އެނޫންވެސް ޙަރާމްކުރައްވާފައިވާ ގެއްލުންދެނިވި ތަކެތި ފަދަ ތިޔަބައިމީހުން ކެއުން ޙަރާމްތަކެތި ތިޔަބައިމީހުންނަށް ބަޔާންކޮށްދެއްވާފައި ވާއިރުއެވެ. މަޖުބޫރުވެގެން ކާން ޖެހިއްޖެ އެއްޗެއް މެނުވީއެވެ. އެހެނީ، މަޖުބޫރުވުމަކީ މަނާކުރެވިފައިވާ ތަކެތި ހުއްދަކުރާ ކަމެކެވެ. މަޖުބޫރު ޙާލަތުގައި ހަރާމް ކަންކަމާއި ތަކެތި ޙަލާލުވެދެއެވެ. ކާފިރުންގެ ތެރެއިން ގިނަ މީހުން، މާތް ﷲ ދެއްވާފައިވާ އެއްވެސް ޢިލްމެއް ނެތި، ޙަލާލު ތަކެތި ޙަރާމްކޮށް، ޙަރާމް ތަކެތި ޙަލާލުކޮށް މީސްތަކުން މަގުފުރައްދައެވެ. ހަވާ ނަފުސަށާއި، އަމިއްލަ އެދުންތަކަށް ތަބަޢަވުމުގެ ގޮތުންނެވެ. ފަހެ، އެބައިމީހުން ޙަލާލުކޮށް ޙަރާމްކޮށް އެހަދަނީ އެބައިމީހުން އަމިއްލައަށެވެ. ރަޙްމާނުވަންތަ ރަސްކަލާނގެ ކިޔަމަންތެރިކަމުން ބޭރުވެ، ޙައްދުފަހަނައަޅައި ދާމީހުން އެކަލާނގެ މޮޅަށް ދެނެވޮޑިގެން ވެއެވެ. އެބައިމީހުން ކުޅަ ކަންތަކަށް މާތް ﷲ އެބައިމީހުންނަށް ޖަޒާދެއްވާނެއެވެ."],["ތިޔަބައިމީހުން، ބޭރުފުށުގެ ފާފަޔާއި، އެތެރެފުށުގެ ފާފަދޫކޮށްލާށެވެ! ހަމަކަށަވަރުން، ފާފަތައް ހޯދައިގަންނަ މީހުންނަށް، އެއުރެން ކޮށްއުޅުނު ފާފަތަކުގެ ސަބަބުން ޖަޒާ ލިބޭނެތެވެ. (120)","ތިޔަބައިމީހުން ފާފަތަކާއި ޖަރީމާތައް ދޫކޮށްލާށެވެ. އޭގެތެރެއިން ފާޅުގައި ކުރެވޭ ކަންކަމާއި ސިއްރުގައި ކުރެވޭ ކަންކަމެވެ. ޖާހިލިއްޔަ ޒަމާނުގެ މީހުން ދެކެމުން އައީ ފާޅުގައި ޒިނޭކޮށްފިއްޔާ އެއީ ފާފައެއް ކަމުގައްޔާއި، ސިއްރުގައި އެކަން ކޮށްފިއްޔާ އެއީ ފާފައެއް ނޫންކަމުގައެވެ. ދެން، މިއާޔަތް ބާވައިލެއްވީ ފާޅުގައި ކުރެވުނަސް ސިއްރުގައި ކުރެވުނަސް އެކަން ޙަރާމްކަން އެންގެވުމަށެވެ. ފާފަތަކަށް އަރައިގަނެ، މާތް ﷲ ޙަރާމްކުރައްވާފައިވާ ކަންތައް ކުރާ މީހުންނަށް، އެބައިމީހުން އެ ކުޅަ ކަންތަކުގެ ޖަޒާ ޤިޔާމަތް ދުވަހު ލިބޭނެއެވެ."],["(ކަތިލާހިނދު) އެ އެއްޗެއްގެ މައްޗަށް، اللَّه ގެ اسم ފުޅު ނަންނުގަންނަ އެއްޗަކުން ތިޔަބައިމީހުން ނުކާށެވެ! ހަމަކަށަވަރުން، އެތަކެތިން ކެއުމަކީ، އުރެދުމެއްކަން ކަށަވަރެވެ. އަދި ހަމަކަށަވަރުން، ތިޔަބައިމީހުންނާ جدل ކުރުމަށް شيطان ން އެއުރެންގެ ވާގިވެރިންނަށް ވަސްވާސް ދޭނެއެވެ. ތިޔަބައިމީހުން، އެއުރެންނަށް ކިޔަމަންވެއްޖެނަމަ ހަމަކަށަވަރުން، ތިޔަބައިމީހުންނަކީވެސް، مشرك ންކަން ކަށަވަރެވެ. (121)","މާތް ﷲ ފިޔަވައި އެހެން ފަރާތަކަށް ކަތިލެވޭ ތަކެތިން، ނުވަތަ އެތަކެތީގެ މައްޗަށް މާތް ﷲގެ އިސްމުފުޅު ނުގަނެ ކަތިލެވޭ ތަކެތިން ތިޔަބައިމީހުން ނުކާށެވެ. ބުދުތަކަށާއި، ޒިޔާރަތްތަކަށާއި، ޤަބުރުތަކަށް ކަތިލެވޭ ތަކެތި މިފަދައެވެ. އެފަދަ ތަކެތިން ކެއުމަކީ އުރެދުމެކެވެ. މުއުމިނުންނާއި ބާޠިލު ގޮތުގައި ޖަދަލުކޮށް، ތިޔަބައިމީހުން އަމިއްލަ އަތުން ޤަތުލުކުރާ ތަކެތި ކާއިރު މާތް ﷲ ޤަތުލުކުރައްވާ ތަކެތި (މުޅަ ތަކެތި) ތިޔަބައިމީހުން ނުކަނީ ކީއްވެހޭ ބުނުމަށް ޝައިޠާނާއަށް ތަބަޢަވާ މީހުން ކަމުގައިވާ މައްކާގެ މުޝްރިކުންނަށް، އެސޮރު ވަސްވާސް ދެއެވެ. ޙަރާމް ތަކެތި ޙަލާލު ކުރުމުގައި މުޝްރިކުންނަށް ތިޔަބައިމީހުން ތަބަޢަވެއްޖެ ނަމަ، ތިޔަބައިމީހުންވެސް އެބައިމީހުން ފަދައިން ވެ، ތިޔަބައިމީހުން ދީނުން ބޭރުވެދާނެއެވެ.\n ދެން އަންނަނިވި އާޔަތްތަކުގައި މިވަނީ މުއުމިނު މީހާއާއި ކާފިރު މީހާގެ މިސާލުޖައްސަވާފައެވެ. މިގޮތުން މުއުމިން މީހާ ސިފަކުރައްވާފައިވަނީ އީމާނާއި ތައުޙީދުގެ ނޫރުން ހިތް އަލިވެފައިވާ ދިރިހުރި މީހެއްގެ ގޮތުގައެވެ. އަދި ކާފިރު މީހާ ސިފަކުރައްވާފައި ވަނީ އެއްވެސް ޙިއްސެއް ނެތް، އެއްވެސް އެއްޗެއް ނުފެންނަ މަރުވެފައިވާ މީހެއްގެ ގޮތުގައެވެ. މާތް ﷲ ވަޙީކުރައްވަނީ"],["(كافر ކަމުން) މަރުވެފައިވަނިކޮށް (ތެދުމަގު ދެއްކެވުމުން) ތިމަންރަސްކަލާނގެ އެމީހަކު ދިރުއްވައި، މީސްތަކުންގެ ތެރޭގައި އެނޫރެއްގެ އަލީގައި ހިނގާނޭ ނޫރެއްލެއްވި މީހަކާއި، އަނދިރީގެ ތެރޭގައި ނުނިކުމެހުންނަ މީހަކާ އެއްފަދަވާނޭ ހެއްޔެވެ؟ އެފަދައިން، كافر ންނަށް އެއުރެންކޮށް އުޅުނު عمل ތައް ޒީނަތްތެރިކޮށް ދެއްވިއެވެ. (122)","މިއީ މުއުމިނު މީހާ އާއި ކާފިރު މީހާގެ މިސާލެވެ. މިގޮތުން މުއުމިނު މީހާ ވަނީ އިލާހީ ނޫރުން އަލިކަން ލިބިގެންނެވެ. އަދި ކާފިރު މީހާ ވަނީ ކާފިރުކަމާއި މަގުފުރެދުމުގެ އަނދިރިކަމުގެ ތެރޭގައި ދެވޭނުދެވޭ ތަނެއް ނޭނގޭ ޙާލުގައެވެ. މާނައީ ކާފިރުވެ މަގުފުރެދިފައި، ކަނުވެ، އެއްވެސް ތަނެއް ނުފެންނަ ޙާލުގައި މަރުވެފައިވާ މީހެއް ފަދައިން ހުއްޓައި، މާތް ﷲ އީމާންކަމުން އޭނާގެ ހިތް ދިރުއްވައި، ޤުރްއާނުން އޭނާ އަބާއްޖެވެރިކަމުން ސަލާމަތް ކުރައްވައި، ޙައްޤާއި ބާޠިލު ވަކިކޮށްދޭ އަލިގަދަ ނޫރެއް ދެއްވި މީހާ، ސަލާމަތްވެގެން ނުކުންނާނެ އެއްވެސް މަގެއް ނެތި، ކާފިރުކަމާއި ޖާހިލުކަމުގެ އަނދިރިކަމުގެ ތެރޭގައި ދެވޭނުދެވޭ ތަނެއް ނޭނގި މަގުއޮޅިފައިވާ މީހާ ފަދައިން ވާނެހެއްޔެވެ؟ އެ ދެމީހުން ދަރަޖައިގައި އެއްވަރުވާނެ ހެއްޔެވެ؟ މިއީ ސިފަކުރެއްވުން ނުހަނު މޮޅު، އެއިން ދައްކާ ދަލީލު އެހާމެ ސާފު މިސާލެކެވެ. މިއާޔަތް ބާވައިލެއްވީ މާތް ﷲ އީމާންކަމުން ދިރުއްވި ޢުމަރު އަލްފާރޫޤުއާއި ކާފިރުކަމާއި ޖާހިލުކަމުގެ އަނދިރިކަމުގެ ތެރޭގައި މަގުއޮޅިފައި ހުރި އަބޫ ޖަހުލާ ބެހޭގޮތުންނެވެ. އާޔަތުން ހުކުމް ނެގުމުގައި ބަލަންޖެހެނީ ބާވައިލެއްވީ ޚާއްސަ ސަބަބަކަށް ނޫނެވެ. ލަފުޒުގެ ޢާއްމު މާނައަށެވެ. މުއުމިނާއަށް އޭނާގެ ޢަމަލު ޒީނަތްތެރިކުރައްވައި ދެއްކެވި ފަދައިން ކާފިރުމީހާއަށް އޭނާގެ ފާޖިރުކަމާއި، ނުކިޔަމަންތެރިކަމުގައި ޙައްދު ފަހަނައަޅައި ދިއުން ޒީނަތްތެރިކޮށް ދެއްކެވިއެވެ. ކާފިރުކަމާއި، ޙަރާމްކަންތަކަށް އަރައިގަތުމުގައި ދެމިހުރެ، އޭނާގެ ހުތުރު ޢަމަލުތައް އޭނާއަށް ރީތި ކަމުގައި ފެންނާންދެނެވެ."],["އަދި ހަމައެފަދައިން، ކޮންމެރަށެއްގައި، އެރަށުގެ مجرم ންނަކީ، ބޮޑުން ކަމުގައި ލެއްވީމެވެ. (އެއީ) އެތާނގައި، އެއުރެން މަކަރުވެރި ރޭވުންތައް ރާވައި އުޅުމަށެވެ. އެއުރެންގެ އަމިއްލަ نفس ތަކަށް މެނުވީ، އެއުރެން މަކަރު ހަދާ ކަމުގައި ނުވެތެވެ. އަދި އެއުރެންނަކަށް އެކަމެއް ނުވިސްނެއެވެ. (123)","ކާފިރުކަމާއި، ނުކިޔަންތެރިކަމުގެ ބޮޑުންގެ ތެރެއިން މައްކާގައި އަބާއްޖަވެރި މުޖުރިމުން ލެއްވި ފަދައިން، ކޮންމެ ރަށެއްގައިވެސް ތިމަން ރަސްކަލާނގެ އަބާއްޖަވެރިކަމާއި، ޖަރީމާތަކަށް އަރައިގަތުމުގެ ބޮޑުން ލެއްވީމެވެ. އެބައިމީހުންގެ ކަމަކީ ބިންމަތީގައި ފަސާދަކުރުމެވެ. އިޞްލާޙުކޮށް ރަނގަޅުކުރުމެއް ނޫނެވެ. މި އަބާއްޖަވެރީންނަކީ ޤައުމުގެ ބޮޑުންނަށް ވާތީ، އެބައިމީހުން ވަނީ ރަސޫލުބޭކަލުންގެ ޢަދުއްވުންނަށެވެ. އެބައިމީހުން ރަސޫލުބޭކަލުންގެ ދަޢުވަތު ޤަބޫލުކުރުމަށް ހުރަހަކަށް ވަނީ އެބައިމީހުންގެ ވެރިކަމާއި، ތަނަވަސްކަމުގެ ސަބަބުން ކާފިރުވެ ބޮޑާވުމެވެ. މިމަކަރުވެރި ރޭވުންތަކުގެ ނުބައިކަން އޮތީ ހަމަ އެބައިމީހުންނަށެވެ. އެބައިމީހުންގެ އަމިއްލަ ނަފުސުތަކަށް މެނުވީ އެބައިމީހުން ގެއްލުން ނުދެއެވެ. ވެރިކަމުގެ ލޯބި އެބައިމީހުން ކަނުކޮށްފައި ވާތީ އެބައިމީހުންނަށް އެކަން އިޙްސާސް ނުކުރެވެއެވެ."],["އެއުރެންގެ ގާތަށް آية އެއް އަތުވެއްޖެނަމަ، އެއުރެން ބުނެތެވެ. اللَّه ގެ رسول ންނަށް ދެއްވިފަދަ ތަކެތި، ތިމަންމެންނަށްވެސް ދެއްވައިފުމަށް ދާނދެން، ތިމަންމެން إيمان އެއް ނުވާނޫއެވެ. اللَّه، އެކަލާނގެ رسول ކަން ދެއްވާނެ މީހުން މޮޅަށް ދެނެވޮޑިގެންވެއެވެ. ފާފަވެރިވީ މީހުންނަށް، އެއުރެން މަކަރުހަދައި އުޅުނުކަމުގެ ސަބަބުން، اللَّه ގެ حضرة ގައި ނިކަމެތިކަމާއި، ގަދަވެގެންވާ عذاب އައިސްޖެހޭހުށްޓެވެ. (124)","މުޙައްމަދު ﷺގެ ނަބީކަން ތެދުކަމަށް ދަލީލުކުރާ މުޢުޖިޒާތެއް އެބައިމީހުންގެ ގާތަށް އަތުވެއްޖެ ނަމަ އެބައިމީހުން ބުނެއެވެ. މުޙައްމަދު ﷺއަށް ނަބީކަމާއި ރަސޫލުކަން ލިބުނު ފަދައިން ތިމަންމެނަށްވެސް ނަބީކަމާއި ރަސޫލުކަން ނުލިބެނީސް ތިމަންމެން މުޙައްމަދު ﷺގެ ރަސޫލުކަން ޤަބޫލުނުކުރާނަމެވެ. އެބައިމީހުން އެހެން ބުނީ ޖެއްސުންކުރުމާއި، ފުރައްސާރަކުރުމުގެ ގޮތުންނެވެ. އެއީ އެބައިމީހުން އެކަލޭގެފާނުގެ ރަސޫލުކަމަށް އީމާންނުވާތީއެވެ. ރިވާވެގެން ވެއެވެ. އަބޫޖަހުލު ބުންޏެވެ. ޝަރަފުވެރިކަމުގައި ތިމަންމެން ދިޔައީ ޢަބްދުމަނާފުގެ ދަރިކޮޅުގެ މީހުންނާ ވާދަކުރަމުންނެވެ. ތިމަންމެން އެއް ހަމައެއްގައި ދަތުރުކުރާ ދެ އަސް ފަދައިން ތިއްބައި އެބައިމީހުން ބުނެފިއެވެ. ވަޙީ ބާވައިލެއްވޭ ނަބީބޭކަލަކު ތިމަންމެންގެ ތެރޭގައި އެބަހުންނެވިއެވެ. މާތް ﷲގަންދީ ބުނަމެވެ. އަހަރުމެންނަށްވެސް އެކަލޭގެފާނަށް ވަޙީ ބާވައިލައްވާ ގޮތަށް ވަޙީ ބާވައިލައްވަންދެން އަހަރުމެން އެކަލޭފާނަށް ނުރުހޭނަމެވެ. އަދި ތަބަޢަވެސް ނުވާނަމެވެ. އެހިނދު އެބައިމީހުންނަށް ރައްދުދެއްވައި މާތް ﷲ ވަޙީކުރެއްވިއެވެ. ރަސޫލުކަން ދެއްވުން އެންމެ އެކަށީގެންވަނީ ކާކަށްކަން އެންމެ މޮޅަށް ދެނެވޮޑިގަންނަވަނީ މާތް ﷲ އެވެ. ފަހެ، ނަބީކަމަކީ ޖާހާއި މުދަލުން ލިބޭ އެއްޗެއް ނޫނެވެ. އެކަން ލިބެނީ ނަފުސު ސާފުވެ، ހިތް ޠާހިރުވުމުންނެވެ. އެ މުޖްރިމުންނަށް ޤިޔާމަތް ދުވަހު، ނިކަމެތިކަމާ ދެރަކަން އަދި ގަދަފަދަވެގެންވާ ޢަޛާބު ހުއްޓެވެ. އެބައިމީހުން އިމާންވުމަށް ދެކޮޅުހަދައި ބޮޑާވެގަތުމުގެ ސަބަބުންނެވެ. އަދި އެބައިމީހުންގެ ނުބައި މަކަރުވެރި ރޭވުމުގައި އެބައިމީހުން ދެމިތިބުމުގެ ޖަޒާއެއްގެ ގޮތުގައެވެ. ޢަޛާބުގެ މައްޗަށް ނިކަމެތިކޮށްލުން އިސްކުރެއްވީ އެބައިމީހުން ނުކިޔަމަންތެރިވެ ބޮޑާވެގަތީ ޢިއްޒަތާއި މާތްކަން ލިބިގަތުމުގެ ބޭނުމުގައި ކަމަށް ވާތީއެވެ. އެހެންކަމުން އެކަމުގެ ބަދަލުގައި ފުރަތަމަ އެމީހުން ނިކަމެތިކުރައްވައި ދެރަކޮށްލައްވަނީއެވެ. ދެން އެބައިމީހުން ކާފިރުވެ ދެކޮޅު ހެދީތީ އެބައިމީހުންނަށް ގަދަފަދަވެގެންވާ ޢަޛާބު ދެއްވަނީއެވެ."],["اللَّه ގެ ތެދުމަގު ދެއްކެވުމަށް އެކަލާނގެ އިރާދަކުރައްވާ މީހަކަށް، إسلام دين އަށް އެމީހެއްގެ ހިތް ތަނަވަސްކޮށްދެއްވަތެވެ. އަދި އެކަލާނގެ މަގުފުރެއްދެވުމަށް އިރާދަކުރައްވާ މީހާ، އުޑާދިމާއަށް (މައްޗަށް) އަރައިގެންދާ މީހެކޭ އެއްފަދައިން އެކަލާނގެ އެމީހެއްގެ ހިތުގައި ދަތިކަމާއި، ނުތަނަވަސްކަން ލައްވަތެވެ. ހަމައެފަދައިން، إيمان ނުވާ މީހުންގެ މައްޗަށް، اللّه ގެ عذاب އާއި ކޯފާ ލައްވަތެވެ. (125)",'މާތް ﷲ އެ މީހަކަށް ހެޔޮގޮތް އިރާދަކުރައްވިފި މީހެއްގެހިތަށް އީމާންކަމުގެ ނޫރު ވެއްދެވުމުން، އެއަށް އެމީހެއްގެ މޭ ތަނަވަސްވެ، ހިތް ހުޅުވިދެއެވެ. މާތް ﷲ އެމީހަކު ނިކަމެތިކުރައްވައި މަގުފުރެއްދެވުމަށް އިރާދަކުރައްވައިފި މީހެއްގެ ހިތް ނިހާޔަތަށް ނުތަނަވަސްކުރައްވައެވެ. އެހިތް ޙައްޤު ޤަބޫލުކުރުމާ ދުރުހެލިވެއެވެ. އަދި ޤުރްއާނުގެ އަޑު އިވޭ ހިނދު އެއަށް ނަފްރަތުކުރެއެވެ. އެއީ ހިތް ކަނުވުމުގެ ޢަލާމާތެކެވެ. عَنِ ابْنِ مَسْعُوْدٍ رَضِيَ اللهُ عَنْهُ قَالَ: تَلَا رَسُوْلُ اللهِ صَلَّى اللهُ عَلَيْهِ وَآلِهِ وَسَلَّمَ: ﴿فَمَن يُرِدِ ٱللَّهُ أَن يَهْدِيَهُۥ يَشْرَحْ صَدْرَهُۥ لِلْإِسْلَـٰمِ﴾ فَقَالَ رَسُوْلُ اللهِ صَلَّى اللهُ عَلَيْهِ وَآلِهِ وَسَلَّمَ: "إنَّ النُّوْرَ إِذَا دَخَلَ الصَّدْرَ انْفَسَحَ" فقِيْلَ: يَا رَسُوْلَ اللهِ هَلْ لِذَلِكَ مِنْ عِلْمٍ يُعْرَفُ؟ قَالَ: "نَعَمْ، التَّجَافِي عَنْ دَارِ الْغُرُوْرِ، وَالْإنَابَةُ إِلَى دَارِ الْخُلُوْدِ، وَالاِسْتِعْدَادُ لِلْمَوْتِ قَبْلَ نُزُوْلِهِ. (المستدرك على الصحيحين، كتاب الرقاق، باب أعلام النور في الصدور) (ޢަބްދުﷲ ބްނު މަސްޢޫދު رضي الله عنه ގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ރަސޫލުﷲ ﷺ ﴿فَمَن يُرِدِ ٱللَّهُ أَن يَهْدِيَهُۥ يَشْرَحْ صَدْرَهُۥ لِلْإِسْلَـٰمِ﴾ ކިޔަވައިވިދާޅުވިއެވެ. ދެން ރަސޫލުﷲ ﷺ ޙަދީޘުކުރެއްވިއެވެ. "ނޫރު ހިތަށް ވަނުމުން އެހިތް ހުޅުވި ތަނަވަސްވެގެން ދެއެވެ." ދެންނެވުނެވެ. ﷲގެ ރަސޫލާ ﷺ އެވެ. އެކަން އެނގޭނޭ ޢިލްމެއް ވޭހެއްޔެވެ؟ (އެބަހީ: އެކަން އެނގޭނޭ ގޮތެއް އޮވޭ ހެއްޔެވެ؟) އިތުރު އެކަލޭގެފާނު ޙަދީޘުކުރެއްވިއެވެ. "އާނއެކެވެ. ހެއްލުންތެރިކަމުގެ ގޮވަތި ދޫކޮށްލަން ބޭނުންވުމާއި، ދެމިއޮތުމުގެ ގޮވައްޗަށް ދާން އެދުމާއި، މަރު އައިސް ޖެހުމުގެ ކުރިން އެކަމަށް ތައްޔާރުވުމެވެ. (އަލްމުސްތަދްރަކް ޢަލައްޞަޙީޙައިން، ޖ: 5، ޞ: 442) ﴿كَأَنَّمَا يَصَّعَّدُ فِى ٱلسَّمَآءِ﴾ މިއީ ސިފަކުރެއްވުމުގެ އެންމެ ފުރިހަމަ މިސާލެކެވެ. ޖައްވުގެ ފަށަލަތަކުގެ ތެރެއިން މައްޗަށް އަރާމީހެއްގެ ނޭވާ ހާސްވާ ފަދައިންނެވެ. އޮކްސިޖަން މަދުވުމުގެ ސަބަބުން އޭނާއަށް ނޭވާލާން އުނދަގޫވެގެން، ނޭވާ ހުއްޓި، ފުރާނަ ކުދިކުދިވެ ހަށިގަނޑުން ބޭރުވެދާނެ ހެން ހީވާނެއެވެ. އަދި ނޭވާ ހާސްވެގެން ހުއްޓިދާނެ ކަމުގެ ނިޝާންތައް އޭނާގެ ކިބައިން ފެންނާނެއެވެ. މިއީ ޕައިލެޓުންނަށާއި، އުސް ފަރުބަދަތަކަށް އަރާ ކޮންމެ މީހަކަށް އެނގޭނޭ ޢިލްމީ (ސައިންސުގެ) ޙަޤީޤަތެކެވެ. އިހުގެ ތަފްސީރު ޢިލްމުވެރިން މިއާޔަތުގެ ތަފްސީރުގައި ވިދާޅުވެފައި ވަނީ އޭނާގެ މިސާލަކީ އުޑަށް އަރަން މަސައްކަތްކުރާ މީހެއްގެ މިސާލެވެ. އެއީ އޭނާއަށް ކުޅަދާނަވެގެންވާ ކަމަކަށް ނުވާތީ އޭނާ އަށް އެކަން ނުވާނެއެވެ. ޖައްވުގެ މަތީ ފަށަލަތަކަށް ދާ ވަރަކަށް އިންސާނާ ނޭވާ ހާސްވެ ފުރާނަ ކުދިކުދިވަނީހެން ހީވާ ވަރަށް އޮކްސިޖަން މަދުވާ ކަމުގެ ޢިލްމީ ޙަޤީޤަތް އެބޭފުޅުންނަށް އެނގިފައި ނުވެއެވެ. ޤުރްއާނުގެ ފުރިހަމަ ސިފަކުރެއްވުމުގެ ތަފްސީރަށް މިގޮތް މާގާތްކަން ބޮޑެވެ. ކާފިރުވީ މީހާގެ މޭ ނިހާޔަތަށް ނުތަނަވަސް ކުރެއްވި ފަދައިން، މާތް ﷲގެ ލަޢުނަތާއި، ނިކަމެތިކުރެއްވުމާއި، ޢަޛާބު ރަޙްމާނުވަންތަ ރަސްކަލާނގެ އާޔަތްތަކަށް އީމާންނުވެ، ކާފިރުވީ މުޖުރިމުންގެ މައްޗަށް ލައްވަވައެވެ. ދެން، އެބައިމީހުންގެ ހިތްތައް ހަޑިވެ މުޑުދާރު ވެއެވެ. ޢަރަބި ބަހުގައި رجس ޢަޛާބާއި، ނަޖިސް ހަޑިމުޑުދާރު ތަކެތީގެ މާނައިގައި އާދެއެވެ. ކާފިރު ފާޖިރުންނަށް މި ދެ ސިފަ ވެސް ވެއެވެ.'],["މިއީ ކަލޭގެފާނުގެ ވެރިރަސްކަލާނގެ ސީދާވެގެންވާ ތެދުމަގެވެ. ހަމަކަށަވަރުން، ތިމަންރަސްކަލާނގެ آية ތައް تفصيل ކޮށް ބަޔާންކޮށްދެއްވީ نصيحة ލިބިގަންނަ ބަޔަކަށެވެ. (126)","އޭ ރަސޫލާ ﷺ އެވެ! ކަލޭގެފާނު އެދީނެއްގެ މަތީގައި ތިޔަ ހުންނެވި އިސްލާމްދީނަކީ އެއްވެސް ގުދުކަމެއް އޭގައި ނެތް ސީދާވެގެންވާ ތެދުމަގެވެ. އެ ދީނުގެ މަގުގައި ދެމިހުރެ، އެކަލާނގެ ވަރުގަދަ ވާފަށުގައި ހިފެހެއްޓި މީހަކަށް ބާއްޖަވެރިކަން ލިބޭނެ މަގެވެ. ކީރިތި ޤުރްއާނުގެ އާޔަތްތަކުން ނަސޭހަތް ލިބިގަނެ ވިސްނައި ފިކުރުކުރާ ބަޔަކަށް ތިމަންރަސްކަލާނގެ ވަނީ ދަލީލާއި ޙުއްޖަތް ބަޔާންކުރައްވާފައެވެ."],["އެއުރެންގެ ވެރިރަސްކަލާނގެ حضرة ގައި، އަމާންކަމުގެ ގޮވަތި (ކަމުގައިވާ ސުވަރުގެ) އެއުރެންނަށް ހުށްޓެވެ. އަދި އެކަލާނގެއީ، އެއުރެން ކޮށްއުޅުނު عمل ތަކުގެ ސަބަބުން، އެއުރެންނަށް نصر ދެއްވާ، ވާގިދެއްވާ ރަސްކަލާނގެއެވެ. (127)","ނަސޭހަތުގެ އާޔަތްތަކާއި، ނުބައި ކަންކަމުން ދުރުވުމަށް އަންގަވާފައިވާ އާޔަތްތަކުން ނަސޭހަތް ލިބިގަތް ތަޤްވާވެރި މުއުމިނުންނަށް ހުރީ ހިތް ނޭދޭ ހުރިހާކަމަކުންނާއި، މުޞީބާތަކުން ސަލާމަތް ވުމުގެ ގޮވައްޗެވެ. އެއީ މާތް ﷲއެކަލާނގެ ހެޔޮލަފާ އަޅުންނަށް ތައްޔާރުކުރައްވާފައިވާ ސުވަރުގެއެވެ. އިންސާނެއްގެ ލޮލަށް ފެނިފައިނުވާ، ކަންފަތަށް އަޑުއިވިފައިނުވާ، އަދި ހިތަށް ވެސް ނާރާ ތަކެތި ލިބޭ ތަނެވެ. އެބައިމީހުންގެ އެހީތެރިއަކީ އަދި މަދަދުވެރިއަކީ މާތް ﷲ އެވެ. އެބައިމީހުން ކުޅަ ހެޔޮ ޢަމަލުގެ ޖަޒާއެއްގެ ގޮތުގައެވެ."],["އެކަލާނގެ، އެއުރެން އެންމެން އެއްކުރައްވާ ދުވަސް ހަނދުމަކުރާށެވެ! (އެދުވަހުން، އެކަލާނގެ وحى ކުރައްވާނެތެވެ.) އޭ ޖިންނީންގެ جماعة ގެ މީހުންނޭވެ! ތިޔަބައިމީހުން އިންސީންގެ ވަރަށްގިނަ މީހުންނަށް މަގުއޮޅުވައިލީމުއެވެ. ދެން އިންސީންގެ ތެރެއިން އެއުރެންގެ އެކުވެރިން ދަންނަވާނެތެވެ. އަޅަމެންގެ ވެރިރަސްކަލާކޯއެވެ! އަޅަމެންގެ އެއްބަޔަކު އަނެއްބަޔެއްގެ ކިބައިން ފައިދާ ހޯދީމުއެވެ. އަދި އިބަރަސްކަލާނގެ، އަޅަމެންނަށް ކަނޑައަޅުއްވައިދެއްވައިފައިވާ أجل އަށް އަޅަމެން ފޯރައްޖައީމުއެވެ. އެކަލާނގެ وحى ކުރައްވާނެތެވެ. ތިޔަބައިމީހުން ތިބޭނެ ތަނަކީ ނަރަކައެވެ. اللَّه އިރާދަކުރެއްވި ވަގުތަކަށް މެނުވީ، އެއުރެން އެތާނގައި ދެމިތިބެނިވި ގޮތުގައެވެ. ހަމަކަށަވަރުން، ކަލޭގެފާނުގެ ވެރިރަސްކަލާނގެއީ، حكيم ވަންތަ މޮޅަށް ދެނެވޮޑިގެންވާ ރަސްކަލާނގެއެވެ. (128)","އޭ ރަސޫލާ ﷺއެވެ! ޙިސާބުބެއްލެވުމަށާއި ޖަޒާދެއްވުމަށް ހުރިހާ ޚަލްޤުތަކުން އެއްކުރައްވާ ދުވަހުގެ ވާހަކަ މައްކާގެ އަހުލުވެރިންނަށާއި އެހެން މީހުންނަށް ކަލޭގެފާނު ވިދާޅުވެދެއްވާށެވެ. އެދުވަހު ޖިންނީންގެ ތެރެއިން ނުކިޔަމަންތެރި ވީ ޖިންނީންނަށް މާތް ﷲ ވަޙީކުރައްވާނެއެވެ. ތިޔަބައިމީހުން ވަނީ އިންސާނުންގެ ތެރެއިން ގިނަ ބަޔަކު މަގުފުރައްދާފައެވެ. އެހިނދު ޖިންނީންނަށް ތަބަޢަވީ އިންސާނުން ދަންނަވާނެއެވެ. އަޅަމެންގެ ވެރި ރަސްކަލާކޮ! އަޅަމެންގެ އެއްބަޔަކު އަނެއްބައެއްގެ ކިބައިން ފައިދާ ހޯދީމުއެވެ. ޖިންނީން އަޅަމެންނަށް ދުނިޔޭގެ އެދުންތަކަށް މަގުދެއްކުމުން އަޅަމެން އެބައިމީހުންނަށް ތަބަޢަވީމުއެވެ. އަދި ޖީންނީން ވެސް ވަނީ އަޅަމެންގެ ކިބައިން ފައިދާ ލިބިގެންފައެވެ. އެއީ، އަޅަމެންގެ ވެރިންކަމުގައި އެބައިމީހުން ހަދައި، އަޅަމެންގެ ކަންތަކުގައި ލަފާ ހޯދާ ބަޔަކަށް ހެދުމުންނެވެ. އެހިނދު އެބައިމީހުން އަޅަމެންގެ މައްޗަށް ގަދަވެ، އަޅަމެންނަކީ އެބައިމީހުންގެ އަޅުންކަމުގައި ހެދިއެވެ. އެބައިމީހުން އަޅަމެންނަށް އަމުރުކުރުމުން އަޅަމެން ތަބަޢަވަމުއެވެ. މިއަދު އަޅަމެންނަށް މިވަނީ އިބަރަސްކަލާނގެ އަޅަމެންގެ ޙިސާބު ބެއްލެވުމަށް ކަނޑައެޅުއްވި ދުވަސް ކަމުގައިވާ ޤިޔާމަތް ދުވަހާ ހަމައަށް އާދެވިފައެވެ. މިތާނގައި އެބައިމީހުން އެވަނީ އެބައިމީހުންގެ އުޒުރު ބަޔާންކޮށް، ޖިންނީންނަށް ތަބަޢަވެ، އެބައިމީހުން ދެއްކި މަގުގައި ކުރިއަށް ދިޔަކަމަށް އިޢުތިރާފު ވެފައެވެ. އެބައިމީހުންނަށް ރައްދުދެއްވަމުން މާތް ﷲ ވަޙީކުރައްވާނެއެވެ. ތިޔަބައިމީހުން އެންމެން ތިބޭނެ ތަނަކީ ނަރަކައެވެ. އެތަނުގައި އަބަދުގެ އަބަދަށް ތިބޭ ގޮތަށެވެ. މާތް ﷲ ކަނޑައަޅުއްވާފައިވާ ވަގުތަކަށް މެނުވީއެވެ. މާތް ﷲ އީ އެކަލާނގެ ކުރައްވާ ހުރިހާ ކަމެއްގައި ޙިކުމަތްވަންތަ، އެބައިމީހުންނަށް ދެއްވާ ޖަޒާ އެންމެ މޮޅަށް ދެނެވޮޑިގަންނަވާ ރަސްކަލާނގެއެވެ."],["ހަމައެފަދައިން އެއުރެން ހޯދައިގަތް ކަމުގައިވީ ކަންތަކުގެ ސަބަބުން، ތިމަންރަސްކަލާނގެ އަނިޔާވެރިންގެ އެއްބަޔަކު އަނެއްބަޔަކާ މަތިކުރެއްވީމެވެ. (129)",'ޖިންނީން އިންސާނުންނާ މަތިކުރެއްވި ފަދައިން އަނިޔާވެރިން އެއްބަޔަކު އަނެއްބަޔަކާ ތިމަންރަސްކަލާނގެ މަތިކުރެއްވީމެވެ. އެބައިމީހުން ފާފަތަކަށް އަރައިގަތުމުގެ ސަބަބުންނެވެ. މިއީ ކައުނުގައި ހިނގާ ސުންނަތެވެ. މީސްތަކުން އަނިޔާވެރިވެއްޖެނަމަ، އެބައިމީހެންގެ މައްޗަށް މާތް ﷲ އަނިޔާވެރި ވެރިއަކު ފާކުރައްވައެވެ. މީސްތަކުންގެ މައްޗަށް ކަނޑައަޅުއްވަނީ އެބަޔަކާ އެއްގޮތް ވެރިއެކެވެ. عَنْ أَبِي الدَّرْدَاءِ، قَالَ: قَالَ رَسُولُ اللَّهِ صَلَّى اللَّهُ عَلَيْهِ وَسَلَّمَ: إِنَّ اللَّهَ يَقُولُ: "أَنَا اللَّهُ لا إِلَهَ إِلا أَنَا، مَالِكُ الْمُلُوكِ وَمَلِكُ الْمُلُوكِ، قُلُوبُ الْمُلُوكِ فِي يَدِي، وَإِنَّ الْعِبَادَ إِذَا أَطَاعُونِي حَوَّلْتُ قُلُوبَ مُلُوكِهِمْ عَلَيْهِمْ بِالرَّأْفَةِ وَالرَّحْمَةٍ وَإِنَّ الْعِبَادَ إِذَا عَصَوْنِي حَوَّلْتُ قُلُوبَ مُلُوكِهِمْ عَلَيْهِمْ بِالسَّخَطِ وَالنِّقْمَةِ (المعجم الأوسط للطبراني، ج: 8، ص: 9) (ޢަބުއްދަރްދާއި رضي الله عنه ގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ރަސޫލުﷲ ﷺ ޙަދީޘުކުރެއްވިއެވެ. ހަމަކަށަވަރުން މާތް ﷲ ވަޙީކުރެއްވިއެވެ.: "ތިމަންރަސްކަލާނގެއީ ﷲ އެވެ. ތިމަންރަސްކަލާނގެ ފިޔަވައި އިލާހަކު ނުވެއެވެ. ތިމަންރަސްކަލާނގެއީ ވެރިންގެ ވެރިރަސްކަލާނގެ ﷲއެވެ. ތިމަންރަސްކަލާނގެއީ ވެރިންގެ ރަސްވަންތަ ރަސްކަލާނގެ ﷲ އެވެ. ވެރިންގެ ހިތްތައް ވަނީ ތިމަންރަސްކަލާނގެ ޤުދްރަތްތެރިކަމުގެ ދަށުގައެވެ. އަޅުތަކުން ތިމަން ރަސްކަލާނގެއަށް ކިޔަމަންވެއްޖެނަމަ، ވެރިންގެ ހިތްތައް އެބައިމީހުން މައްޗަށް އޯގާތެރި، ރަޙުމްކުރާ ހިތްތަކަކަށް ތިމަންރަސްކަލާނގެ ބަދަލުކުރައްވަމެވެ. އަދި އަޅުތަކުން ތިމަންރަސްކަލާނގެއަށް އުރެދިއްޖެ ނަމަ ވެރިންގެ ހިތްތައް އެބައިމީހުންގެ މައްޗަށް ރުޅިގަދަ، ބަދަލުހިފާ ހިތްތަކަކަށް ތިމަންރަސްކަލާނގެ ބަދަލުކުރައްވަމެވެ.") (އައްޠަބަރާނީ، އަލްމުޢުޖަމުލް އަޥްސަޠު، ޙަދީޘު: 8962)'],["އޭ ޖިންނީންނާއި އިންސީންގެ جماعة ގެ މީހުންނޭވެ! ތިޔަބައިމީހުންގެ ތެރެއިން ތިމަންރަސްކަލާނގެ آية ތަކުގެ ވާހަކަ ތިޔަބައިމީހުންނަށް ކިޔައިދެއްވައި، ތިޔަބައިމީހުންގެ މިދުވަހާ ބައްދަލުވާނެކަމުގެ إنذار ކުރައްވާނެ رسول ންތަކެއް، ތިޔަބައިމީހުންގެ ގާތަށް ވަޑައިނުގަންނަވާހެއްޔެވެ؟ އެއުރެން ދަންނަވާނެތެވެ. އަޅަމެންގެ އަމިއްލަ نفس ތަކުގެ މައްޗަށް އަޅަމެން ހެކިދީފީމުއެވެ. ދުނިޔޭގެ ދިރިއުޅުން އެއުރެން ހެއްލުންތެރި ކުރުވީއެވެ. އަދި އެއުރެން كافر ން ކަމުގައި ވީކަމަށް އެއުރެންގެ އަމިއްލަ نفس ތަކުގެ މައްޗަށް، އެއުރެން ހެކިދީފިއެވެ. (130)","ސުވާލުކުރައްވާފައި މިވަނީ އެބައިމީހުން ކޮށްފައިވާ ކަންތަކުގެ ނުބައިކަން އިޙްސާސްކޮށްދެއްވައި އެކަމާ ރުހިވޮޑިނުގަތުން ހާމަކުރެއްވުމަށެވެ. މާނައީ މާތް ﷲ ޤިޔާމަތްދުވަހު އިންސީންނާއި ޖިންނީންނަށް ވަޙީކުރައްވާނެއެވެ. ތިޔަބައިމީހުންނަށް ތިމަންރަސްކަލާނގެ އާޔަތްތައް ކިޔަވައިވިދާޅުވާ، ތިޔަބައިމީހުންނަށް ވައްތަރު ވައްތަރުގެ ޢަޛާބު ލިބޭ މިއަދުގެ ގަދަފަދަ ޢަޛާބުގެ ވާހަކައިން ތިޔަބައިމީހުންނަށް އިންޒާރުކުރައްވާ ރަސޫލުބޭކަލުން ތިޔަބައިމީހުންގެ ގާތަށް ވަޑައިނުގަންނަވާ ހެއްޔެވެ؟ ރަސޫލުބޭކަލުން ވަޑައިގެންނެވިކަމަށް އިޢުތިރާފުވެ ކާފިރުކަމާއި ފާޖިރުކަމަށް އެބައިމީހުން އެއްބަސްވާނެއެވެ. އެބައިމީހުން ދަންނަވާނެއެވެ. ރަސޫލުބޭކަލުން އަޅަމެންގެ ގާތަށް ވަޑައިގެންނެވި ކަމަށާއި ނުބައި ދުވަހުގެ ބިރުވެރިކަމާމެދު އަޅަމެންނަށް އިންޒާކުރެއްވި ކަމަށް އަޅަމެން ހެކިވަމެވެ. އަދި ދުނިޔޭގެ ފަނާވެދަނިވި އަރާމުތަކުން ދުނިޔެ ވަނީ އެބައިމީހުން ހައްލާފައެވެ. އަދި ދުނިޔޭގައި އެބައިމީހުން ތިބީ ކާފިރުންގެ ގޮތުގައި ކަމަށް އެބައިމީހުން އެއްބަސްވާނެއެވެ."],["ކަންހުރީ އެހެންނެވެ. ރަށްތަކުގެ أهل ވެރިން غافل ވެފައި ތިއްބައި، އަނިޔާވެރިކަމުގެގޮތުން އެރަށްރަށް ހަލާކުކުރައްވާ ކަލަކު ކަމުގައި، ކަލޭގެފާނުގެ ވެރިރަސްކަލާނގެ ނުވެއެވެ. (131)","ތިމަންރަސްކަލާނގެ ރަސޫލުބޭކަލުން ފޮނުއްވައި، ފޮތްތައް ބާވައިލެއްވީ މީސްތަކުން ދައްކާނޭ ޢުޛުރެއް ނުބޭއްވެވުމަށާއި، ޚަލްޤުތަކުންނާ މުޢާމަލާތް ކުރެއްވުމުގައި ޢަދުލުވެރިކަން ޤާއިމުކުރެއްވުމަށެވެ. އެހެނީ ކަލޭގެފާނުގެ ވެރިރަސްކަލާނގެއީ ޢަދުލުވެރި ރަސްކަލާނގެއެވެ. ރަސޫލުބޭކަލަކު ފޮނުއްވައި އިންޒާރު ކުރެއްވުމަށް ފަހު މެނުވީ ތިމަންރަސްކަލާނގެ އެއްވެސް ޤައުމެއް ނެތިނުކުރައްވަމެވެ. އާޔަތްތަކާއި ޢިބްރަތްތަކުން އިންޒާރުކުރެއްވުމަށް ފަހު މެނުވީ ތިމަންރަސްކަލާނގެ އެބައިމީހުން ކުޅަ ކަމަކަށް އެބައިމީހުންނަށް އަދަބު ނުދެއްވަމެވެ. މިތާނގައި މިވާހަކަ ގެންނެވީ މާތް ﷲ އަނިޔާވެރިކަމުން ފުރިހަމައަށް ޠާހިރުވެވޮޑިގެންވާ ކަން އެންގެވުމަށެވެ."],["އަދި ކޮންމެ ބަޔަކަށްމެ އެބަޔަކު ކުޅަ عمل ތަކާ އެއްގޮތަށް ދަރަޖަތަކެއް ހުށްޓެވެ. އަދި އެއުރެން ކުރާ عمل ތަކާމެދު، ކަލޭގެފާނުގެ ވެރިރަސްކަލާނގެ غافل ވެ ވޮޑިގެނެއްނުވެއެވެ. (132)","ޚަލްޤުތަކުންގެ ތެރެއިން ތަކުލީފު ލިބިގެންވާ ކޮންމެ ބަޔަކަށްވެސް އެބައިމީހުންގެ ޢަމަލުތަކާ އެއްގޮތަށް ދަރަޖަތަކެއް ވެއެވެ. އެޢަމަލުތައް ރަނގަޅަސް އަދި ނުބަޔަސް، އިންސާނުންނަށް މިދަރަޖަތައް ލިބި އެއާ އެއްގޮތަށް ޖަޒާ ލިބޭނެއެވެ. މާތް ﷲ އަޅުތަކުންގެ ޢަމަލުތަކާ މެދު ޣާފިލުވެވޮޑިގެން ނުވެއެވެ. އަދި ހަނދުމަނެތިވެވޮޑިގެންވެސް ނުވެއެވެ. އަދިކިއެއްތަ! އެކަލާނގެ ވަރަށް ގާތުން ބައްލަވައި، ހުރިހާ ކަމެއް މޮޅަށް ދެނެވޮޑިގަންނަވައެވެ. މިތާނގައި މިވަނީ އިންސީންނާއި ޖިންނީންނަށް އޮތް ވަޢީދުގެ ބަސްފުޅެކެވެ."],["ކަލޭގެފާނުގެ ވެރިރަސްކަލާނގެއީ، ފުދިވޮޑިގެންވާ، رحمة ގެ ވެރިރަސްކަލާނގެއެވެ. އެކަލާނގެ އިރާދަކުރައްވާނަމަ، ތިޔަބައިމީހުން ނެތިކުރައްވައި، ތިޔަބައިމީހުންގެ ފަހަށް، އެކަލާނގެ އިރާދަކުރައްވާ ބަޔަކު ފޮނުއްވައިފާހުށްޓެވެ. އެއީ ތިޔަބައިމީހުން، އެހެން قوم އެއްގެ ދަރިކޮޅުން އުފެއްދެވި ފަދައިންނެވެ. (133)","އޭ މުޙައްމަދު ﷺއެވެ! ކަލޭގެފާނުގެ ވެރިރަސްކަލާނގެއީ ޢިއްޒަތާއި މަތިވެރިވަންތަކަމުގެ ވެރިރަސްކަލާނގެއެވެ. އެކަލާނގެއީ ޚަލްޤުތަކުންނާއި އެބައިމީހުންގެ ޢަމަލުތައް ފިޔަވައި ފުދިވޮޑިގެންވާ ރަސްކަލާނގެއެވެ. އެއްވެސް ފަރާތެއްގެ ކިޔަމަންތެރިކަމަކުން އެކަލާނގެ އަށް ފައިދާއެއް ނުލިބެއެވެ. އަދި އުރެދުމަކުން ގެއްލުމެއްވެސް ނުލިބެއެވެ. އެކަލާނގެ ރަސޫލުބޭކަލުން ފޮނުއްވީ އަޅުތަކުންގެ މައްޗަށް އޯގާތެރިވެ ވޮޑިގަންނަވާތީއެވެ. އުރެދޭ މީހުންނަށް ދެއްވާ ޢަޛާބު އެކަލާނގެ އަވަސް ނުކުރައްވައެވެ. އެކަލާނގެ އިރާދަ ކުރެއްވިނަމަ، ނެތިކޮށްލުމުގެ ޢަޛާބެއް ފޮނުއްވައި ތިޔަބައިމީހުން ހަލާކުކުރެއްވީހެވެ. އަދި ތިޔަބައިމީހުންނަށް ވުރެ ކުރީގެ އެހެން ބައެއްގެ ނަސްލުން އެއް ޖީލަށް ފަހު އަނެއް ޖީލު އުފައްދަވަމުން އައިސް ތިޔަބައިމީހުން އުފެއްދެވި ފަދައިން، ތިޔަބައިމީހުންގެ ބަދަލުގައި، ތިޔަބައިމީހުންނަށް ވުރެ އަޅުވެރި އަދި ކިޔަމަންތެރި ބަޔަކު ގެންނެވީހެވެ."],["ހަމަކަށަވަރުން، ތިޔަބައިމީހުންނަށް وعد ކުރައްވާ ކަންތަކަކީ، އަންނާނެކަން ކަށަވަރު ކަންތަކެވެ. އަދި ތިޔަބައިމީހުންނަކީ، (ތިމަންރަސްކަލާނގެ) ނުކުޅައްދައި، ރެކިގެންދާނޭ ބަޔަކު ކަމުގައި ނުވެއެވެ. (134)","އޭ މީސްތަކުންނޭވެ! ޤިޔާމަތް ދުވަސް އަންނާނެކަމަށާއި، ޙިސާބުބައްލަވައި ޖަޒާދެއްވާނެކަމަށް ތިޔަބައިމީހުންނަށް ކުރައްވާފައިވާ ވަޢުދުތަކަކީ ޝައްކެއްނެތި ފުރިހަމަވާނެ ވަޢުދުތަކެވެ. ތިޔަބައިމީހުންނީ ތިޔަބައިމީހުންގެ ވެރިރަސްކަލާނގެ ނުކުޅައްދައި، އެކަލާނގެ ކުޅަދުންވަންތަކަމާއި، އެކަލާނގެ ޖަޒާއިން ރެކިގަނެވޭނޭ ބަޔަކު ކަމުގައި ނުވެއެވެ. އެހެންކަމުން މާތް ﷲ ތިޔަބައިމީހުންގެ މައްޗަށް އޯގާތެރިވެވޮޑިގަންނަވާތީ، ތިޔަބައިމީހުން އޮޅުމެއްގެ ތެރޭގައި ނުތިބޭށެވެ."],["ކަލޭގެފާނު ވިދާޅުވާށެވެ! އޭ އަހުރެންގެ قوم ގެމީހުންނޭވެ! ތިޔަބައިމީހުން، ތިޔަބައިމީހުންގެ ގޮތުގައި ތިބެގެން عمل ކޮށް ބަލާށެވެ! ހަމަކަށަވަރުން، އަހުރެން، އަހުރެންގެ ގޮތުގައި عمل ކުރާނަމެވެ. آخرة ދުވަހުން تعريف ލިބިގެންވާ ނިމުމެއް ލިބޭނީ، ކޮންބަޔަކަށްކަން ތިޔަބައިމީހުންނަށް ނިކަންހުރެ އެނގޭނެތެވެ. ހަމަކަށަވަރުން، އަނިޔާވެރިންނެއް ނުދިނޭނެތެވެ. (135)","ކަލޭގެފާނު އެބައިމީހުންނަށް ވިދާޅުވާށެވެ. ތިޔަބައިމީހުންގެ ކާފިރުކަމާއި، ތިމަންކަލޭގެފާނަށް ޢަދާވާތްތެރިވުން މަތީ ތިޔަބައިމީހުން ސާބިތުވެ ތިބޭށެވެ. ތިމަންކަލޭގެފާނު ހުންނެވީ މާތް ﷲ ތިމަންކަލޭފާނުގެ މައްޗަށް ބާވައިލެއްވި އިސްލާމްދީން މަތީ ސާބިތުވެވަޑައިގެންނެވެ. ތިޔަބައިމީހުން ބޭނުންވާ، ތިޔަބައިމީހުންގެ ހިތް އެދޭ ގޮތަކަށް ތިޔަބައިމީހުން ޢަމަލުކުރާށެވެ. ތިމަންކަލޭގެފާނު ދެމިހުންނަވާނީ މާތް ﷲގެ ޝަރީޢަތުގެ މަތީގައެވެ. ރަނގަޅު ނިމުން ހުރީ ކޮންބަޔަކަށް ކަން އާޚިރަތްދުވަހު ތިޔަބައިމީހުންނަށް އެނގޭނެއެވެ. ތިމަންކަލޭގެފާނާއި ތިމަންކަލޭގެފާނަށް ތަބަޢަ ވީ މީހުންނަށް ހެއްޔެވެ؟ ނުވަތަ ތިޔަބައިމީހުންނަށް ހެއްޔެވެ؟ ހަމަކަށަވަރުން އަނިޔާވެރިވާ މީހާ އޭނާގެ ޢަމަލުގައި ކާމިޔާބު ނުވާނެއެވެ. މިއާޔަތުގައި އައިސްފައިވާ އަމުރު ބޭރުފުށުން ފެންނަ ގޮތުގައި އެއީ އެބައިމީހުން ބޭނުން ގޮތަކަށް ކަންތައް ކުރަން ދެއްވާފައިވާ އިޚްތިޔާރެކެވެ. ޙަޤީޤަތުގައި އޭގައި ވަނީ އިންޒާރާއި ވަޢީދެވެ. މާތް ﷲގެ މިވަޙީބަސްފުޅު ފަދައިންނެވެ. ﴿ٱعْمَلُوا۟ مَا شِئْتُمْ ۖ إِنَّهُۥ بِمَا تَعْمَلُونَ بَصِيرٌ﴾ (ތިޔަބައިމީހުން ބޭނުން ކަމެއް ކުރާށެވެ. ހަމަކަށަވަރުން އެކަލާނގެއީ ތިޔަބައިމީހުން ކުރާ ކަންތައް މޮޅަށް ދެނެވޮޑިގެންވާ ރަސްކަލާނގެއެވެ.) ދެން މާތް ﷲ ގެންނަވާފައި މިވަނީ މުޝްރިކުންގެ މޮޔަކަމާއި، ޖާހިލުކަމުގެ ތެރެއިން އެހެން ވާހަކައެކެވެ. އެބައިމީހުންގެ ވިސްނުން ކޮށިކަމާއި، ބުއްދި ބަލިކަށިކަން އެންގެވުމަށެވެ. އެކަލާނގެ ވަޙީކުރައްވަނީ"],["އެ (كافر ވި) މީހުން، اللَّه އަށް އެކަލާނގެ އުފެއްދެވި ތަކެތީގެ ތެރެއިން، ދަނޑުގޮވާމާއި، نعم ސޫފީން ބައެއް އެޅިއެވެ. އެއުރެންގެ باطل ހީއާއެއްގޮތަށް، އެއުރެންބުނީ، މިބައި މިއީ اللَّه އަށެވެ. އަދި މިހިރަ ބައި އެއީ، ތިމަންމެންގެ شريك ންނަށެވެ. ފަހެ، އެއުރެންގެ شريك ންނަށްވީ ބައިގެ އެއްޗެއް، اللَّه ގެ ފަރާތަކަށް ނުލިބެއެވެ. اللَّه އަށް އެޅިބައި، އެއުރެންގެ شريك ންނަށް ލިބެއެވެ. އެއުރެން ކުރާ حكم ހާދަހާ ނުބައިވެގެންވެއެވެ. (136)","މުޝްރިކުން ކަމުގައިވާ ޤުރައިޝުންގެ ކާފިރުން ދަނޑުގޮވާމާއި، ނަޢަމްސޫތްޕާއި، މޭވާގެ ތެރެއިން މާތް ﷲ އަށް ބައެއް އެޅިއެވެ. އެބައި ހޭދަކުރަނީ ފަޤީރުންނަށާއި މިސްކީނުންނަށެވެ. އަދި އެބައިމީހުން އަޅުކަންކޮށް އުޅޭ ބުދުތަކަށް ބައެއް އެޅިއެވެ. މިގޮތުން، ބުދުތަކަށް ވާ ބައި ހޭދަކުރަނީ ބުދުތަކަށާއި އެއަށް ޚިދުމަތްކުރަން ތިބޭ މީހުންނަށެވެ. މާތް ﷲ އަށް ވާ ބައި ހޭދަކުރަނީ ފަޤީރުންނަށާއި، ހެޔޮކަންކަމަށެވެ. މާތް ﷲއީ ޚަލްޤުކުރެއްވުމާއި، ރިޒުޤުދެއްވުމުގައި އެއްކައުވަންތަވެ ވޮޑިގެންވާ ރަސްކަލާނގެ ކަމުގައި ވާއިރުވެސް އެބައިމީހުން އެކަލާނގެ އަށް މިލްކުވެވޮޑިގެންވާ ތަކެއްޗާއި، އެކަލާނގެ ދެއްވާ ރިޒުޤުގައި ބުދުތައް ބައިވެރިކޮށް ޝިރުކު ކުރެއެވެ. އަދި އެބައިމީހުންގެ ކަންތަކުގައި އެންމެ ޙައިރާންވާން ޖެހޭ ކަމަކީ މާތް ﷲގެ މައްޗަށް ބުދުތަކަށް އިސްކަންދިނުމެވެ. މިގޮތުން ބުދުތަކަށް އެޅޭ ބައިން މާތް ﷲ އަށް އެއްވެސް މިންވަރެއް ނެތެވެ. މާތް ﷲ އަށް އެޅޭ ބައިން ބުދުތަކުގެ ބަޔަށް އެއްޗެއް އެޅުނަސް ނުވަތަ ވެއްޓުނަސް، ނުވަތަ އެބަޔާ އެއްވިޔަސް އެބައިމީހުން ބުނަނީ އަޅާލާނެ ކަމެއް ނެތެވެ. މާތް ﷲ އެއަށް ބޭނުންވެވޮޑިނުގަންނަވާނެއެވެ. އެކަލާނގެއީ ފުދިވޮޑިގެންވާ ރަސްކަލާނގެއެވެ. ބުދުތަކަށް އޭގެ ބޭނުން މާބޮޑެވެ. ހަނަފަސްކަމުގެ އަހަރެއް އަތުވެއްޖެނަމަ މާތް ﷲއަށް ވީ ބައި އެބައިމީހުން ކައިފައި ބުދުތަކަށް ވީބައި ރައްކާތެރިކޮށް ބަހައްޓައެވެ. މިއީ އެބައިމީހުންގެ ފަރާތުން އެއްވެސް އިންސާފެއް ހަމަހަމަކަމެއް ނެތި ކުރާ ކަމެކެވެ. އެހެންކަމުން އާޔަތް ނިންމަވާފައި ވަނީ މި ބަސްފުޅުންނެވެ. ﴿سَآءَ مَا يَحْكُمُونَ ﴾ މާނައީ އެބައިމީހުންގެ މި އަނިޔާވެރި ޙުކުމުގެ ނުބައިކަމާއެވެ. އަދި އެބައިމީހުން ކުރާ ހުތުރު ކަންތަކުގެ ނުބައިކަމާއެވެ."],["ހަމައެފަދައިން، مشرك ންގެ ގިނަ މީހުންނަށް އެއުރެންގެ ދަރިން މެރުމަށް، އެއުރެންގެ شريك ން، ޒީނަތްތެރިކޮށް ދެއްކިއެވެ. އެއީ އެއުރެން ހަލާކުގެ ތެރެޔަށް ފޮނުވުމަށެވެ. އަދި އެއުރެންނަށް އެއުރެންގެ ދީން އޮޅުވާލުމަށެވެ. اللَّه އިރާދަކުރެއްވިނަމަ، އެއުރެން އެކަމެއް ނުކުރީހެވެ. ފަހެ، ކަލޭގެފާނު އެއުރެން ހަދާ ދޮގުތަކާއެކު، އެއުރެން ދޫކޮށްލައްވާށެވެ! (137)","މުޝްރިކުންގެ ހުތުރު ޢަމަލުތަކުގެ ތެރޭގައި ފަޤީރުކަމަށް ބިރުން، ނުވަތަ މީހުން ކުރާނެ މަލާމާތަށް ލަދުން އަންހެން ދަރިން ދިރިތިއްބައި ވަޅުލުން ހިމެނެއެވެ. އަދި އެބައިމީހުންގެ ތެރެއިން ބައެއް މީހުން މާތް ﷲ ގަންދީ ހުވައިކޮށްފައި ބުނެ އުޅެއެވެ. އޭނާއަށް މިވެނި ވަރަކަށް ފިރިހެން ދަރިން ލިބިއްޖެނަމަ އެއިން ކުއްޖަކު ޤުރުބާންކުރާނަމެވެ. މިހުތުރު ޢަމަލު އެބައިމީހުންނަށް މަތިއޮމާންކޮށް ޒީނަތްތެރިކޮށްފައި ދައްކަނީ އެބައިމީހުންގެ އެކުވެރިން ކަމުގައިވާ ޖިންނީންގެ ޝައިޠާނުންނެވެ. އެބައިމީހުން މަގުފުރައްދައި ހަލާކުގެތެރެއަށް ވައްޓާލުމަށެވެ. އަދި ޢަރަބީންގެ ކާފާފުޅު އިސްމާޢީލު عليه السلام ގެ ދީން އެބައިމީހުންނަށް އޮޅުވާލުމަށެވެ. މާތް ﷲ އިރާދަކުރެއްވި ނަމަ އެބައިމީހުން މިހުތުރު ޢަމަލުތައް ނުކުރީހެވެ. އެހެނަސް އެއީ އެކަލާނގެ އިންސާނާއަށް ދެއްވި އިޚްތިޔާރާ ފުށުއަރާ ކަމެކެވެ. ފަހެ، އޭ މުޙައްމަދު ﷺ އެވެ! އެބައިމީހުން ހަދާ ދޮގުތަކާ އެކު ކަލޭގެފާނު އެބައިމީހުން ދޫކޮށްލައްވާށެވެ. އެހެނީ، އެބައިމީހުންގެ ޙިސާބުބެއްލެވުމަށް ވަޢުދުވެވިފައިވާ ދުވަހެއް ވެއެވެ. ދެން އަނެއްކާވެސް މާތް ﷲ ގެންނަވާފައި މިވަނީ އެބައިމީހުން ކުރާ ހުތުރު ޢަމަލުތަކުގެ ތެރެއިން އެހެން ކަމެއްގެ ވާހަކައެވެ."],["އެއުރެން ބުނެފޫއެވެ. މިހިރީ، މަނާކޮށްފައިވާ نعم ސޫފިތަކާއި ދަނޑުގޮވާންތަކެވެ. އެއުރެން ހީކުރާ ގޮތުގައި، އެއުރެން އެދޭ ބަޔަކު މެނުވީ، އެތަކެތި ކައިގެން ނުވާނެތެވެ. އަދި މިތިބީ އޭގެ ބުރިކަށިތައް حرام ކޮށްފައިވާ نعم ސޫފިތަކެވެ. އަދި މިތިބީ، (ކަތިލާހިނދު) އޭގެ މައްޗަށް އެއުރެން، اللَّه ގެ اسم ފުޅު ނަންނުގަންނަ نعم ސޫފިތަކެވެ. (މިހުރިހާ ކަމެއް އެއުރެން ކުރަނީ) އެކަލާނގެއަށް ދޮގުހެދުމުގެ ގޮތުންނެވެ. އެއުރެން ހަދާ އުޅުނު ދޮގުތަކުގެ ސަބަބުން، އެކަލާނގެ އެއުރެންނަށް ޖަޒާ ދެއްވާހުށްޓެވެ. (138)","އަދި މައްކާގެ މުޝްރިކުން ބުންޏެވެ. މިއީ އަހަރުމެންގެ ކަލާނގެތަކަށް ޚާއްސަ ނަޢަމްސޫތްޕާއި ދަނޑުގޮވާމެވެ. އެތަކެތި ކަލާނގެތައް ނޫން އެހެން ފަރާތަކަށް ޙަރާމްވެގެން ވެއެވެ. އެބައިމީހުން ނަޢަމްސޫފި ބައި އަޅައެވެ. އޭގެ ތެރޭގައި ކާހިނުންނާއި ކަލާނގެތަކުގެ ޚާދިމުންނަށް ޚާއްޞަ ބަޔާއި، އެއަށް ސަވާރުވުން ހުއްދަނޫން ޖަނަވާރާއި، އެއިން ކިރުފެލައިގެން، ނުވަތަ ދަރިއަކު ލިބިގެން ފައިދާ ހޯދުން ޙަރާމް ޖަނަވާރު ހިމެނެއެވެ. އެއީ، ބަޙީރާއާއި، ސާއިބާ އާއި، ޙާމް އެވެ. އަދި އޭގެ ތެރޭގައި ކަތިލާއިރު އޭގެ މައްޗަށް ﷲ ގެ އިސްމުފުޅު ނުކިޔައި، ބުދުތަކުގެ ނަންމަތީގައި ކަތިލެވޭ ތަކެތި ހިމެނެއެވެ. މިއީ މާތް ﷲއާ މެދު ދޮގުހަދައި، އަމިއްލައަށް އުފައްދާފައިވާ ކަންކަމެވެ. މި ދޮގުތަކަށް މާތް ﷲއެބައިމީހުންނަށް ގަދަފަދަވެގެންވާ ޢަޛާބު ދެއްވާނެއެވެ. ދެން އަނެއްކާވެސް މާތް ﷲ މިބަޔާންކުރައްވަނީ މުޝްރިކުން ޙައްދުފަހަނައަޅައި ގޮސްފައިވާ އެހެން ކަމެކެވެ."],["އަދި އެއުރެން ބުނެފޫއެވެ. މި نعم ސޫފިތަކުގެ ބަނޑުތެރޭގައިވާ ތަކެތި، حلال ވެގެންވަނީ، އަހުރެމެންކުރެ ފިރިހެނުންނަށެވެ. އަދި އެތަކެތި ވަނީ، އަހުރެމެންގެ އަންހެނުންގެ މައްޗަށް حرام ވެގެންނެވެ. އެތަކެތި މަރުވެފައިވާނަމަ، އެކެއުމުގައި އެންމެން ހަމަހަމައެވެ. އެއުރެން (އެތަކެއްޗަށް حلال ނުވަތަ حرام ކަމުގެ) ސިފަދިނުމުގެ ސަބަބުން، އެއުރެންނަށް އެކަލާނގެ عقوبات ދެއްވާނެތެވެ. ހަމަކަށަވަރުން، އެކަލާނގެއީ، حكيم ވަންތަ މޮޅަށް ދެނެވޮޑިގެންވާ ރަސްކަލާނގެއެވެ. (139)","އަދި އެބައިމީހުން ބުންޏެވެ. މި ބަޙީރާތަކާ ސާއިބާތަކުގެ ބަނޑުގައިވާ ދަރިން ޙަލާލުވެ ޚާއްޞަވެގެންވަނީ ފިރިހެނުންނަށެވެ. އަންހެނުންނަކަށް ނޫނެވެ. އަދި އެ ދަރި ވިހާއިރު މަރުވެފައި ވާނަމަ އޭގައި އަންހެނުންނާއި ފިރިހެނުން ހަމަހަމަ އެވެ. އެބައިމީހުން އަމިއްލައަށް ހަދައި މާތް ﷲގެ ދީނުގައި ވާ ގޮތްކަމަށް ބުނެ ދޮގުހެދުމުގެ ސަބަބުން މާތް ﷲ އެބައިމީހުންނަށް ޢުޤޫބާތް ދެއްވާނެއެވެ. އެބައިމީހުން ވަނީ ފިރިހެންނަށާއި އަންހެނުންނަށް މުޅަ ތަކެތި ހުއްދަކޮށްފައެވެ. މިއީ ހުތުރުވެގެންވާ ޢަމަލެކެވެ. ނަޢަމްސޫފިތައް ވިހާ ދަރިން އެއީ ޙަލާލު އެއްޗަކަށް ވާއިރު، އެބައިމީހުން ވަނީ އަންހެނުންގެ މައްޗަށް އެ ޙަރާމްކޮށްފައެވެ. މިއީ އަނިޔާވެރި ތަފާތުކުރުމެކެވެ. އަދި ޙައިރާންވާފަދަ ބައި އެޅުމެކެވެ. މިއީ ޖާހިލިއްޔަ ޒަމާނުގެ ކަމެކެވެ."],["އެއްވެސް علم އަކާނުލައި، ޖާހިލުކަމުން އެއުރެންގެ ދަރިން قتل ކޮށް، އެއުރެންނަށް اللَّه ދެއްވި ތަކެތި، اللَّه އަށް ދޮގުހެދުމުގެ ގޮތުން، حرام ކުޅަ މީހުން، ގެއްލި ހަލާކުވެއްޖެކަން ކަށަވަރެވެ. އެއުރެން މަގުފުރެދިއްޖެކަން يقين އެވެ. އަދި އެއުރެންނަކީ، ތެދުމަގު ލިބިގެންވާ ބަޔަކު ކަމުގައިވެސް ނުވެއެވެ. (140)","މި އާޔަތް ބާވައިލެއްވީ ޢަރަބި ޤަބީލާތަކުގެ ތެރެއިން ރަބީޢާއާއި މުޟަރާއި ބެހޭގޮތުންނެވެ. އެބައިމީހުން ދިޔައީ ހަނގުރާމައިގެ އަސީރުންގެ ގޮތުގައި ހައްޔަރުވެދާނެތީއާއި ފަޤީރުކަމަށް ބިރުން އަންހެންކުދިން ދިރި ތިއްބާ ވަޅުލަމުންނެވެ. މާނައީ ހަމަކަށަވަރުން އެބައިމީހުންގެ ބުއްދި އުނިކަމުންނާއި، މޮޔަކަން ބޮޑުކަމުން އެބައިމީހުންގެ ދަރިން ޤަތުލުކުޅަ މީހުން ގެއްލެނިވެއްޖެއެވެ. އެންމެ ބޮޑު ގެއްލެނިވުމުން އެބައިމީހުން ގެއްލެނިވެއްޖެއެވެ. އެބައިމީހުންނަށް ވަނީ އެބައިމީހުންގެ ދީނާއި ދުނިޔެ ގެއްލިފައެވެ. ފަހެ އެބައިމީހުންނަށާއި އެބައިމީހުންގެ ދަރިންނަށް ރިޒުޤުދެއްވަނީ މާތް ﷲއެވެ. އެބައިމީހުންނީ އެއްވެސް މީހަކަށް ރިޒުޤު ދޭ ބައެއް ނޫނެވެ. ހަމައެހެންމެ، އެބައިމީހުން ވަނީ އަމިއްލައަށް އުފެއްދި ކަންކަން މާތް ﷲ އަށް ނިސްބަތްކޮށް އެކަލާނގެއާ މެދު ދޮގުހަދައި، ބަޙީރާއާއި ސާއިބާ ވެސް ޙަރާމްކޮށްފައެވެ. އެބައިމީހުން ވަނީ ތެދުމަގުން އެއްކިބާ ވެފައެވެ. އަދި އެބައިމީހުންގެ މިޢަމަލުގައި ތެދުމަގުގައި ތިބ ބަޔަކު ކަމުގައި އެބައިމީހުން ނުވެއެވެ. عَنِ ابْنِ عَبَّاسٍ ـ رضى الله عنهما ـ قَالَ إِذَا سَرَّكَ أَنْ تَعْلَمَ جَهْلَ الْعَرَبِ فَاقْرَأْ مَا فَوْقَ الثَّلاَثِينَ وَمِائَةٍ فِي سُورَةِ الأَنْعَامِ ﴿قَدْ خَسِرَ ٱلَّذِينَ قَتَلُوٓا۟ أَوْلَـٰدَهُمْ سَفَهًۢا بِغَيْرِ عِلْمٍ﴾ إِلَى قَوْلِهِ ‏﴿‏قَدْ ضَلُّوا۟ وَمَا كَانُوا۟ مُهْتَدِينَ‏﴾.‏ (صحيح البخاري، كتاب المناقب، باب قصة زمزم وجهل العرب) (އިބްނު ޢައްބާސް رضى الله عنهما ގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ޢަރަބީންގެ ޖާހިލުކަން އެނގުމުގެ ހިތްހަމަޖެހުން ހޯދަން ތިބާ ބޭނުންނަމަ އަލްއަންޢާމު ސޫރަތުގެ ސަތޭކަ ތިރީހުން ފެށިގެން މަތީގެ އާޔަތްތަކުގެ ތެރެއިން ﴿قَدْ خَسِرَ ٱلَّذِينَ قَتَلُوٓا۟ أَوْلَـٰدَهُمْ سَفَهًۢا بِغَيْرِ عِلْمٍ﴾ އިންފެށިގެން ‏﴿‏قَدْ ضَلُّوا۟ وَمَا كَانُوا۟ مُهْتَدِينَ‏﴾ އާ ހަމައަށް ކިޔަވާށެވެ. (ޞަޙީޙުލް ބުޚާރީ، ޙަދީޘު: 3524) \n ޢަރަބިންގެ މަގުފުރެދުމާއި، އެބައިމީހުންގެ މޮޔަކަމާއި ޖާހިލުކަން ބަޔާންކުރެއްވުމަށް ފަހު ދެން އަންނަ އާޔަތްތަކުގައި މިވަނީ މާތް ﷲ އެބައިމީހުންނަށް ތަފާތު ބާވަތްތަކުގެ ރިޒުޤުގެ ގޮތުގައި ދެއްވި ނިޢުމަތުގެ ވާހަކައެވެ. އެކަލާނގެ މަތިވެރި ނިޢުމަތްތަކަށްޓަކައި އެބައިމީހުން އެކަލާނގެއަށް ޝުކުރުވެރިވުމަށެވެ. އެހެނީ، ތަފާތު ބާވަތްތަކުގެ މޭވާ އަޅާ ފެހި މޭވާ ދަނޑުތަކާއި، މީރު ކަދުރު އަޅާ އެކި ބާވަތްތަކުގެ ކަދުރު ރުކާއި، ޒައިތޫންޏާއި އަންނާރުގެ ވައްތަރުތައް ހެއްދެވީ އެކަލާނގެއެވެ. އެހެނަސް، އެބައިމީހުން އެ ބޭނުންކުރީ މާތް ﷲ ރުހިވޮޑިނުގަންނަވާ ގޮތުގައެވެ. އެކަމާ ބެހޭގޮތުން އެކަލާނގެ ވަޙީކުރައްވަނީ"],["އެކަލާނގެއީ، ފެތުރޭ ވެޔޮތަކާއި، ވެޔޮނޫން ގަސްތަކުގެ ބަގީޗާތަކާއި، އޭގެ މޭވާއާއި، އޮށްޓަރު ތަފާތުވެގެންވާ حال، ކަދުރުރުކާއި، ގޮވާމާއި، އެއްވައްތަރު ވެގެންވާ حال ގައްޔާއި، އެއްވައްތަރުވެގެން ނުވާ حال ގައި، ޒައިތޫންޏާއި، އަންނާރު އުފެއްދެވި ރަސްކަލާނގެއެވެ. އެ ގަސްތަކުން މޭވާ އަތުވެއްޖެނަމަ، އެ މޭވާއިން ތިޔަބައިމީހުން ކާށެވެ! އަދި ގޮވާންކަނޑާ ދުވަހަކުން، އޭގެ زكاة ދޭށެވެ! އަދި ތިޔަބައިމީހުން إسراف ނުކުރާށެވެ! އެހެނީ ހަމަކަށަވަރުން، إسراف ކުރާ މީހުންދެކެ އެކަލާނގެ ލޯބިވެވޮޑިގެނެއް ނުވެތެވެ. (141)","ތިޔަބައިމީހުންގެ މާތްވަންތަ، މަތިވެރިވަންތަ ރަސްކަލާނގެއީ، ތިޔަބައިމީހުން ހަމައެކަނި އެކަލާނގެއަށް އަޅުކަން ކުރުމަށްޓަކައި، ތިޔަބައިމީހުންނަށް ތަފާތު ބާވަތްތަކުގެ ނިޢުމަތް ދެއްވި ރަސްކަލާނގެއެވެ. އެގޮތުން އެކަލާނގެ ވަނީ ތިޔަބައިމީހުންނަށްޓަކައި ތަފާތު ބާވަތުގެ މޭބިސްކަދުރު އުފައްދަވާފައެވެ. އޭގެ ތެރޭގައި ވެޔޮވެލަށް މައްޗަށް އަރާ ގަހާއި، މައްޗަށް ނާރައި ބިމަށް ފެތުރޭ ގަސް ހިމެނެއެވެ. އަދި އެކަލާނގެ ތިޔަބައިމީހުންނަށްޓަކައި ތަފާތު ބާވަތުގެ ކަދުރު އަޅާ ކަދުރު ރުއް އުފެއްދެވިއެވެ. އޭގެތެރޭގައި މޭވާގެ ގޮތުގައި ކާ ރޯ ކަދުރާއި، ކެއުމެއްގެ ގޮތުގައި ބޭނުންކުރާ ހިކި ކަދުރާއި ޢަޖްވާ ހިމެނެއެވެ. ހަމަ އެފަދައި ތިޔަބައިމީހުންނަށްޓަކައި ޒައިތޫންޏާއި އަންނާރުގެ ވައްތަރުތައް ފަތް އެއްވައްތަރު ކޮށް، މޭވާ އާއި ރަހަ ތަފާތުކޮށް އުފެއްދެވިއެވެ. މާތް ﷲ ތިޔަބައިމީހުންނަށް ޓަކައި އުފެއްދެވި މޭބިސްކަދުރާއި، ކަދުރާއި، ޒައިތޫންޏާއި، އަންނާރުގެ މޭވާއާއި މާތް ﷲ އުފެއްދެވި އެހެން ތަކެތިން ތިޔަބައިމީހުން ކާށެވެ. އަދި ގޮވާން ކަނޑާ ދުވަހު އެމޭވާއިން ފަޤީރުންނަށާއި މިސްކީނުންނަށް ދޭށެވެ. އެބައިމީހުންނަށް ދަނޑުގޮވާމާއި އޮށްޓަރުގެ ޒަކާތުން ޙައްޤުވާ ބައެވެ. އަދި ކެއުމުގައި ތިޔަބައިމީހުން އިސްރާފު ނުކުރާށެވެ. ޚަރަދު ކުރުމާއި، ކެއުމާއި، އަންނައުނު ހޯދުމާއި ކާބޯތަކެތި ގަތުމުގައްޔާއި، އިސްރާފުގެ ހުރިހާ ވައްތަރެއްގައި އިސްރާފުކުރާ މީހުން ދެކެ އެކަލާނގެ ލޯބިވެވޮޑިގެން ނުވެއެވެ."],["އަދި نعم ސޫފީގެ ތެރެއިން، އެއްޗެތި އުފުލާ އުސްތަކެއްޗާއި، އަދި (އެކަމަށް ކުޅަދާނަވެގެން ނުވާ) ބިމަށްތިރި ތަކެތި، އެކަލާނގެ އުފެއްދެވިއެވެ. ތިޔަބައިމީހުންނަށް اللَّه ދެއްވި ތަކެތިން ތިޔަބައިމީހުން ކާށެވެ! އަދި شيطان އާގެ ފިޔަވަޅުތަކަށް، ތިޔަބައިމީހުން تبع ނުވާށެވެ! ހަމަކަށަވަރުން، އެ شيطان އާއަކީ، ތިޔަބައިމީހުންނަށް ކަނޑައެޅި ބަޔާންވެގެންހުރި عداوة ތެރިއެކެވެ. (142)","އަދި ތިޔަބައިމީހުންގެ ވެރިރަސްކަލާނގެ ތިޔަބައިމީހުންނަށްޓަކައި ނަޢަމްސޫފީގެ ތެރެއިން އެއްޗެހި އުފުލާ ތަކެއްޗާއި، ކަތިލުމަށް ބިންމަތީގައި ބޭއްވޭ ތަކެތި އުފެއްދެވިއެވެ. ޖަމަލު އުފެއްދެވީ ތިޔަބައިމީހުން ތަކެތި އުފުލުމަށްޓަކައެވެ. އަދި ނަޢަމްސޫފީގެ ތެރެއިން ކުޑަ އެއްޗެތި އުފެއްދެވީ ތިޔަބައިމީހުން ކެއުމަށްޓަކައެވެ. އޭގެ މަތީގައި ތަކެތި އުފުލައި، އެއަށް ސަވާރުވުމަކަށް ނޫނެވެ. މާތް ﷲ ތިޔަބައިމީހުންނަށް ރިޒުޤުގެ ގޮތުގައި ދެއްވި ޙަލާލު ނިޢުމަތްތައް ކަމުގައިވާ ދަނޑުގޮވާމާއި، މޭވާއާއި، ނަޢަމްސޫފިން ތިޔަބައިމީހުން ކައިއުޅޭށެވެ. އަދި މާތް ﷲޙަރާމްކުރެއްވި ތަކެތި ޙަލާލުކުރުމަށް ޝައިޠާނާގެ މަގުން ހިނގައި އެސޮރު ދޭ ވަސްވާސްތަކަށް ނުހެއްލޭށެވެ. އޭރުން ތިޔަބައިމީހުން ގެއްލެނިވެދާނެއެވެ. އެހެނީ، ޝައިޠާނާއަކީ ތިޔަބައިމީހުންނަށް ފާޅުގައި ޢަދާވާތްތެރިވާ، ފާޅުކަން ބޮޑު ޢަދުއްވެކެވެ. ފަހެ، އޭނާގެ މަކަރުވެރި ރޭވުމާމެދު ތިޔަބައިމީހުން ވިސްނައިގެން ތިބޭށެވެ. އޭނާވަނީ ތިޔަބައިމީހުންގެ މައިކަމަނާއާއި ބައްޕާފުޅު ސުވަރުގެއިން ބޭރުކޮށްފައެވެ. \n ދެން މާތް ﷲ މިވަނީ ކުރިން ކުރުކޮށް ގެންނެވި، އެކަލާނގެ އަޅުތަކުންނަށް ޓަކައި އުފެއްދެވި ނަޢަމްސޫފީގެ ވާހަކަ ތަފްޞީލުކުރައްވާފައެވެ. އެކަލާނގެ ވަޙީކުރައްވަނީ"],["އަންހެން ފިރިހެން، އަށެތި އުފައްދަވާފައިވެއެވެ. އެއީ ضأن ބަކަރީގެ ދެޖޯޑާއި، مَعز ބަކަރީގެ ދެޖޯޑެވެ. ކަލޭގެފާނު ވިދާޅުވާށެވެ! އެކަލާނގެ حرام ކުރައްވާފައިވަނީ، އެ ފިރިހެން ދޭތިހެއްޔެވެ؟ ނުވަތަ އެ އަންހެން ދޭތިހެއްޔެވެ؟ ނުވަތަ އެ އަންހެން ދޭތީގެ رحم ގައިވާ ދަރިންހެއްޔެވެ؟ ތިޔަބައިމީހުންނަކީ، ތެދުވެރިން ކަމުގައިވާނަމަ، (ތިޔަބައިމީހުންނަށް ލިބިފައިވާ) علم އަކާއެކު، ތިމަންކަލޭގެފާނަށް خبر ދީބަލާށެވެ! (143)","އެކަލާނގެ ވަނީ ނަޢަމްސޫފީގެ ތެރެއިން ތިޔަބައިމީހުންނަށްޓަކައި އަށް ބާވަތެއް އުފައްދަވައި ތިޔަބައިމީހުން އެ ކެއުން ޙަލާލުކުރައްވާފައެވެ. ކަންބަޅީގެ ފިރިހެން ކަންބަޅިއާއި އަންހެން ކަންބަޅިއެވެ. ބަކަރީގެ ފިރިހެން ބަކަރިއާއި އަންހެން ބަކަރިއެވެ. އެބައިމީހުން ކުރާ ކަންތައް ގޯސްކަން އެބައިމީހުންނަށް އިޙްސާސްކޮށްދެއްވުމަށް ކަލޭގެފާނު އެބައިމީހުންނަށް ވިދާޅުވާށެވެ. ތިޔަބައިމީހުން އަމިއްލައަށް ﴿وَمُحَرَّمٌ عَلَىٰ أَزْوَاجِنَاۖ﴾ (އަދި އަހަރުމެންގެ އަނބީންގެ މައްޗަށް ޙަރާމްވެގެންވެއެވެ.) އޭ ބުނެ ތިޔަބައިމީހުންގެ މައްޗަށް ޙަރާމް ކުރި އެއްޗެއް ތިޔަ ޙަރާމްކުރަނީ، މިހަތަރު ބާވަތުގެ ތެރެއިން ތިޔަބައިމީހުންގެ ވެރިރަސްކަލާނގެ ތިޔަބައިމީހުންގެ މައްޗަށް ޙަރާމްކުރެއްވީ އޭގެ ފިރިހެން އެތި ހެއްޔެވެ؟ ނުވަތަ އަންހެން އެތި ހެއްޔެވެ؟ ނުވަތަ ދެބާވަތުގެ ވެސް އަންހެން އެތީގެ ބަނޑުގައި އޮތް ދަރި ހެއްޔެވެ؟ މާނައީ އެތަކެތި ޙަރާމްކަމަށް ތިޔަބައިމީހުން ތިޔަ ކުރާ ދަޢުވާގައި ތިޔަބައިމީހުން ތެދުވެރިނަމަ، ނަބީބޭކަލުން މާތް ﷲގެ ޙަޟްރަތުން ގެންނެވި އެންމެނަށް އެނގޭ އަމުރެއް ދައްކަބަލާށެވެ. މިއީ އެބައިމީހުން ނުކުޅައްދައި، އެބައިމީހުންނަށް ކުރެވުނު ކަމުގެ ގޯސްކަން އިޙްސާސްކޮށް ދެއްވުމަށް ކުރެއްވި ސުވާލެކެވެ."],["އަދި ޖަމަލުގެ ދެ ޖޯޑާއި، ގެރީގެ ދެ ޖޯޑެވެ. ކަލޭގެފާނު ވިދާޅުވާށެވެ! އެކަލާނގެ حرام ކުރެއްވީ އެ ފިރިހެން ދޭތިހެއްޔެވެ؟ ނުވަތަ އެ އަންހެން ދޭތިހެއްޔެވެ؟ ނުވަތަ އެއަންހެން ދޭތީގެ رحم ގައިވާ ދަރިން ހެއްޔެވެ؟ ނުވަތަ ތިޔަބައިމީހުންނަށް، اللَّه މި وصية ކުރެއްވިއިރު، ހެކިންގެ ގޮތުގައި ތިޔަބައިމީހުން حاضر ވެ ތިބީމުހެއްޔެވެ؟ علم އަކާނުލައި، މީސްތަކުން މަގުފުރެއްދުމަށްޓަކައި، اللَّه އާމެދު، ހަދައިގެން ދޮގުބުނި މީހަކަށްވުރެ، އަނިޔާވެރިކަން ބޮޑުމީހަކީ ފަހެ ކާކުހެއްޔެވެ؟ ހަމަކަށަވަރުން، އަނިޔާވެރި ބަޔަކަށް اللَّه ތެދުމަގެއް ނުދަންކަވަތެވެ. (144)","އަދި ޖަމަލުގެ ފިރިހެން ޖަމަލާއި، އަންހެން ޖަމަލާއި، ގެރީގެ އަންހެން ގެރިއާއި ފިރިހެން ގެރި އުފެއްދެވިއެވެ. ފަހެ، އޭގެ ތެރެއިން ތިޔަބައިމީހުންގެ ވެރިރަސްލާނގެ ޙަރާމްކުރެއްވީ އަންހެން އެތި ހެއްޔެވެ؟ ނުވަތަ ފިރިހެން އެތިހެއްޔެވެ؟ ނުވަތަ އަންހެން ޖަމަލާއި އަންހެން ގެރީގެ ބަނޑުގައިވާ އެތި ހެއްޔެވެ؟ މިގޮތަށް ތަކުރާރު ކުރުމުގެ މަޤްޞަދަކީ މާތް ﷲ މިއިން އެއްޗެއް އެބައިމީހުންގެ މައްޗަށް ޙަރާމްކުރައްވާފައިވާ ކަމަށް އިންކާރުކުރެއްވުމާއި، މާތް ﷲއާ މެދު އެބައިމީހުން ހެދި ދޮގު ފާޅުކުރުމެވެ. އެހެނީ، އެބައިމީހުން ވަނީ އެއްފަހަރު ނަޢަމްސޫފީގެ ފިރިހެން އެތި ޙަރާމްކުރިއްޔާ އަނެއް ފަހަރު އަންހެން އެތި އަދި އަނެއްބައިފަހަރު އޭގެ ދަރި ޙަރާމްކޮށްފައެވެ. އަދި އެކަލާނގެ ވަޙީބަސްފުޅު ﴿أَمْ كُنتُمْ شُهَدَآءَ إِذْ وَصَّىٰكُمُ ٱللَّهُ بِهَـٰذَا﴾ ގައި އެވަނީ އެބައިމީހުންގެ އެޢަމަލުގެ ނުބައިކަން އިތުރަށް ހާމަކުރައްވައި، މަލާމާތުގެ ރާގުގައި އެބައިމީހުންނަށް އެކަމުގެ ނުބައިކަން އިޙްސާސް ކޮށްދެއްވާފައެވެ. މާނައީ މާތް ﷲ އެތަކެތި ޙަރާމްކުރެއްވީއޭ ތިޔަ ބުނަނީ، އެކަލާނގެ އެތަކެތި ޙަރާމްކުރެއްވި އިރު ތިޔަބައިމީހުން ޙާޟިރުވެ ތިބީމުހެއްޔެވެ؟ އެހެނީ، ޙަރާމް ކުރައްވާނީ ބަޔަކަށް އަޑުއިވި ނުވަތަ ފެނިގެންނެވެ. ތިޔަބައިމީހުންގެ އަތުގައި މިކަމަށް ދައްކާނެ އެއްވެސް ދަލީލެއް ނެތެވެ. އެއްވެސް ދަލީލެއް ޙުއްޖަތެއް ނެތި މާތް ﷲއާ މެދު ދޮގުހަދައި، އެކަލާނގެ ޙަރާމް ނުކުރައްވާ ތަކެތި ޙަރާމްކޮށް އެކަން އެކަލާނގެއަށް ނިސްބަތްކުރި މީހަކަށް ވުރެ އަނިޔާވެރި މީހަކު ނެތެވެ. އަނިޔާވެރި، ފާޖިރު، އަދި މާތް ﷲއާ މެދު ދޮގުހަދާ އެއްވެސް މީހަކަށް މާތް ﷲ ހެޔޮކަމަށާ، ބާއްޖަވެރިކަމަށް މަގު ނުދައްކަވައެވެ."],["ކަލޭގެފާނު ވިދާޅުވާށެވެ! ކާ މީހަކަށް ކެއުން حرام ކުރައްވާފައިވާ އެއްޗެއް، ތިމަންކަލޭގެފާނަށް އިއްވެވި وحى ގެ ތެރޭގައި ވާތީ ދެކެވަޑައެއް ނުގަންނަވަމެވެ. އެ އެއްޗަކީ މަރުވެފައިވާ އެއްޗެއް ކަމުގައި، ނުވަތަ އޮހޮރޭ ލޭ ކަމުގައި، ނުވަތަ އޫރުމަސްކަމުގައި ވެއްޖެ އެއްޗެއް މެނުވީއެވެ. ހަމަކަށަވަރުން، އެ އޫރު މަހަކީ، ހަޑިމުޑުދާރު އެއްޗެކެވެ. ނުވަތަ اللَّه ނޫންފަރާތަކަށް ކަތިލާފައިވާ فاسق އެއްޗެއްކަމުގައި ވެއްޖެ އެއްޗެއް މެނުވީއެވެ. (އެބަހީ: މިހަތަރު ބާވަތް حرام ވެގެންވެއެވެ.) ފަހެ، ނުކިޔަމަންތެރިވެ ދެކޮޅުވެރިވުމެއް އަދި ހައްދުފަހަނަޅައިދިޔުމެއް ނެތި، މަޖޫބުރުވެއްޖެ މީހާ (ދަންނާށެވެ!) ފަހެ، ހަމަކަށަވަރުން، ކަލޭގެފާނުގެ ވެރިރަސްކަލާނގެއީ، ގިނަގިނައިން ފާފަފުއްސަވާ، رحيم ވަންތަ ރަސްކަލާނގެއެވެ. (145)","ދެން މާތް ﷲ އެކަލާނގެ ރަސޫލާ ﷺއަށް އަމުރުކުރައްވަނީ އެބައިމީހުންގެ މައްޗަށް އެކަލާނގެ ޙަރާމްކުރެއްވި ކާބޯތަކެތި ބަޔާންކޮށްދެއްވުމަށެވެ. އެބައިމީހުންގެ ދޮގު ހާމަކުރެއްވުމަށެވެ. މާނައީ އޭ މުޙައްމަދު ﷺއެވެ. މައްކާގެ ކާފިރުންނަށް ވިދާޅުވާށެވެ! މާތް ﷲ މިޤުރްއާނުގައި ތިމަންކަލޭގެފާނުގެ މައްޗަށް ބާވައިލެއްވި ތަކެތީގެ ތެރޭގައި ތިޔަބައިމީހުން ތިޔަ ދަޢުވާކުރާ ތަކެތި ޙަރާމްކުރައްވާފައިވާ ތަން ދެކެވަޑައިނުގަންނަވަމެވެ. އެއެއްޗަކީ މަރުވެފައިވާ އެއްޗެއް ނުވަތަ އޮހޮރިގެންދާ ލެއެއް ނުވަތަ އޫރުމަސް ކަމުގައި ވެއްޖެ އެއްޗެއް މެނުވީއެވެ. އޫރުމަހަކީ ހަޑިމުޑުދާރު އެއްޗެކެވެ. އޭތި ހަޑިމުޑުދާރު ތަކެތި ކައިއުޅޭތީއެވެ. ނުވަތަ ބުދުތަކަށް ކަތިލެވޭ ތަކެތި ފަދަ، މާތް ﷲ ފިޔަވައި އެހެން ފަރާތަކަށް ކަތިލެވިފައިވާ ތަކެތި މެނުވީއެވެ. މާތް ﷲ ޙަރާމްކުރެއްވި ތަކެއްޗަކީ މިއީއެވެ. ތިޔަބައިމީހުން އަމިއްލައަށް ހަދައިގެން ދޮގުވެރިގޮތުގައި ޙަރާމްކުރާ ތަކެއްޗެއް ނޫނެވެ. މާތް ﷲ ޙަރާމްކުރެއްވި ތަކެތި ކެއުމުގެ ގަސްތެއް ނެތި، އަދި މާތް ﷲ ގެ ޙައްދުތައް ފަހަނައަޅައި ދިއުމުގެ ނިޔަތެއް ނެތި، މަޖްބޫރު ޙާލަތުގައި ޙަރާމްކުރެއްވި އެއްޗެއް ކެއި މީހާއަށް މާތް ﷲޢުޤޫބާތް ނުދެއްވާނެއެވެ. އެހެނީ އެކަލާނގެއީ ގިނަގިނައިން ފާފަފުއްސަވާ، ތަނަވަސް ރަޙްމަތުގެ ވެރިރަސްކަލާނގެއެވެ. މަޖުބޫރު ޙާލަތެއް ނެތި ގަސްތުގައި ޙަރާމްތަކެތި ކާ މީހަކަށް ނޫނީ އެކަލާނގެ ޢުޤޫބާތް ނުދެއްވައެވެ."],["ނިޔަފަތިހުރި ކޮންމެ ސޫތްޕެއް، ޔަހޫދީންގެ މައްޗަށް ތިމަންރަސްކަލާނގެ حرام ކުރެއްވީމެވެ. އަދި ގެރިއާއި، ބަކަރީން އޭގެ ބުރިކަށީގައިވާ ސަރުބީއާއި، އޭގެ ގޮހޮރުގައިވާ ސަރުބީއާއި، ކަށްޓާ އެކުވެފައިވާ ސަރުބީފިޔަވައި، އެދޭތީގެ ސަރުބީ، އެއުރެންގެ މައްޗަށް حرام ކުރެއްވީމެވެ. އެގޮތުން، ތިމަންރަސްކަލާނގެ އެއުރެންނަށް ޖަޒާދެއްވީ، އެއުރެންގެ ދެކޮޅުވެރިކަމާއި، އަނިޔާވެރިކަމުގެ ސަބަބުންނެވެ. ހަމަކަށަވަރުން، ތިމަންރަސްކަލާނގެއީ، ތެދު وحى ކުރައްވާ ރަސްކަލާނގެކަން ކަށަވަރެވެ. (146)","ޢުޤޫބާތެއްގެ ގޮތުން ތިމަންރަސްކަލާނގެ ބައެއް ޙަލާލު ތަކެތި ޔަހޫދީންގެ މައްޗަށް ޙަރާމް ކުރެއްވީމެވެ. އެގޮތުން އެބައިމީހުން ކާން ލޯބިކުރާ ޖަމަލާއި ގިނިކާމާދޫނީގެ މަސްކެއުން އެބައިމީހުންނަށް މަނާކުރެއްވީމެވެ. އަދި އިނގިލިތައް ވަކިނުވެ ނިޔަފަތި ގަނޑެއް ހެން ހުންނަ އަސްދޫނި ފަދަ ތަކެތި ޙަރާމްކުރައްވައި، ގެރި އާއި ބަކަރީގެ ބުރިކަށީގައިވާ ސަރުބީއާއި، ގޮހޮރާއި އޭގައިވާ ސަރުބީއާއި، ކަށްޓާއެކުވެފައިވާ ސަރުބީ ފިޔަވައި، އެދޭތީގެ ސަރުބީ ޙަރާމްކުރެއްވީމެވެ. މިތަކެތި ޙަރާމްކުރެއްވީ އެބައިމީހުންގެ އަނިޔާވެރިކަމާއި ދެކޮޅުވެރިކަމުން ނަބީބޭކަލުން ޤަތުލުކޮށް، ރިބާކައި، މީސްތަކުންގެ މުދާ ބާޠިލުގޮތުގައި ކައި ހެދުމުގެ ސަބަބުންނެވެ. އެބައިމީހުން އުރެދޭ ކޮންމެ ފަހަރަކު އެބައިމީހުންގެ މައްޗަށް އެއްޗެއް ޙަރާމްކުރައްވައެވެ. އޭ މުޙައްމަދު ﷺއެވެ. ކަލޭގެފާނަށް މިވާހަކަ ކިޔައިދެއްވުމުގައި ތިމަންރަސްކަލާނގެ ވަނީ ތެދު ވަޙީކުރައްވާފައެވެ."],["ފަހެ، އެއުރެން ކަލޭގެފާނު ދޮގުކޮށްފިނަމަ، ވިދާޅުވާށެވެ! ތިޔަބައިމީހުންގެ ވެރިރަސްކަލާނގެއީ، ތަނަވަސްވެގެންވާ رحمة ގެ ވެރިރަސްކަލާނގެއެވެ. އެކަލާނގެ عذاب (އަތުވެއްޖެނަމަ) ކުށްވެރިވީ މީހުންގެ ކިބައިން އަނބުރާ ރައްދުނުކުރައްވާ ހުށްޓެވެ. (147)","ޔަހޫދީންނަށް ޙަރާމްކުރެއްވި ތަކެތީގެ ވާހަކަ އެބައިމީހުންނަށް ކިޔައިދެއްވުމުން އެބައިމީހުން ކަލޭގެފާނު ދޮގުކޮށްފިނަމަ އެބައިމީހުންނަށް ވިދާޅުވާށެވެ. ތިޔަބައިމީހުންގެ ޙައްދު ފަހަނައަޅައި ދިއުމާއި، ޖަރީމާތަކަށް އަރައިގަތުމާއެކުވެސް މާތް ﷲ ތިޔަބައިމީހުންނާ މެދު އޯގާތެރިވެވޮޑިގެން، ތިޔަބައިމީހުންނަށް އަޛާބު ދެއްވުން އަވަސް ނުކުރައްވާތީ ތިމަންކަލޭގެފާނު ޙައިރާންވެވަޑައިގަންނަވަމެވެ. މާތް ﷲގެ އޯގާވަންތަކަމާމެދު ތިޔަބައިމީހުން އޮޅިފައި ނުތިބޭށެވެ. ފަހެ އެކަލާނގެ ޢުޤޫބާތް ދެއްވުން ލަސްކުރެއްވިއަސް، ދޫކޮށްނުލައްވައެވެ. އެކަލާނގެ ރަޙްމަތްވަންތަކަމާއެކު އެކަލާނގެއީ ގަދަފަދަ އާރާއިބާރުގެ ވެރިރަސްކަލާނގެއެވެ. ޙައްދުފަހަނައަޅައި ގޮސްފައިވާ މުޖުރިމުންނަށް އެކަލާނގެ ޢުޤޫބާތް އައުމަށް ފަހު އަނބުރާ ރައްދުނުކުރައްވާނެއެވެ."],["شريك ކުޅަ މީހުން ބުނާނެތެވެ. اللَّه އިރާދަކުރެއްވިނަމަ ތިމަންމެން، އަދި ތިމަންމެންގެ ކާބަފައިންވެސް، شريك އެއް ނުކުޅައީހެވެ. އަދި ތިމަންމެން އެއްވެސް އެއްޗެއް حرام ކޮށެއްވެސް ނުހެދީމުހެވެ. ހަމައެފަދައިން، އެއުރެންގެ ކުރީގެ މީހުން، ތިމަންރަސްކަލާނގެ عذاب ގެ ރަހަ ލިބިއްޖައުމަށްދާނދެން (رسول ން) ދޮގުކުޅައޫވެ. ކަލޭގެފާނު ވިދާޅުވާށެވެ! ތިޔަބައިމީހުން، އަހުރެމެންނަށް ނެރެދައްކައިދޭނޭ އެއްވެސް علم އެއް، ތިޔަބައިމީހުންގެ ކިބައިގައި ވޭހެއްޔެވެ؟ ތިޔަބައިމީހުން تبع ވަނީ، ހީއަކަށް ކަމުގައި މެނުވީ ނުވެއެވެ. އަދި ތިޔަބައިމީހުން ދޮގުހަދާ ބަޔަކު ކަމުގައި މެނުވީ ނުވެއެވެ. (148)","މުޝްރިކުންގެ މަގުފުރެދުމާއި، ބާޠިލުކަންކަމުގެ ތެރެއިން އެހެން ވާހަކައެކެވެ. ފަހެ، އެބައިމީހުން ދަޢުވާކުރާ ގޮތުގައި އެބައިމީހުން ކާފިރުކަމާއި ޝިރުކުކުރުން މަތީ ތިބީ މާތް ﷲ އެގޮތަށް އިރާދަކުރެއްވީމައެވެ. އެހެންކަމުން، މާތް ﷲގެ ޙަޟްރަތުގައި އެބައިމީހުންނީ އުޒުރުވެރި ބައެކެވެ. މާތް ﷲ އިރާދަކުރެއްވި ނަމަ އެބައިމީހުންވެސް އަދި އެބައިމީހުންގެ ކާބަފައިން ވެސް ޝިރުކު ނުކުރީހެވެ. އަދި މާތް ﷲ ޙަރާމްކުރެއްވި ތަކެތި ޙަލާލު ނުކުރީހެވެ. އެބައިމީހުންގެ މަޤްޞަދަކީ އެބައިމީހުންގެ ކޮނޑުގައި އެޅޭ މަސްއޫލިއްޔަތުގެ ސަބަބަކަށް ޤަޟާޤަދަރު ހެދުމެވެ. މިއީ އިންސާނުންނަކީ މަޖުބޫރުކުރެވިފައިވާ ބައެއްކަމަށް ދެކޭ ޝައިޠާނީ ވިސްނުމެކެވެ. ޙުއްޖަތް ޤާއިމުވެ ފާޅުވުމުން، ސަލާމަތްވާން ވެގެން މޮޔައިން ދައްކާ ޙުއްޖަތެކެވެ. މުޖުރިމުންނާއި، ފާފަތަކަށް އަރައިގަންނަ މީހުންނާއި، ތަފާތު މުންކަރާތްތަކަށް އަރައިގަންނަމީހުން ވެސް ބުނާ ފަދައިންނެވެ. މިއީ ﷲ ގެ ތަޤްދީރުގައި ވާގޮތެވެ. މިކަމުން ސަލާމަތް ވެވޭނެ ގޮތެއް ނެތެވެ. މި ބާޠިލު ބުހުތާން ދޮގަށް މާތް ﷲ މިވަނީ ރައްދު ދެއްވާފައެވެ. މައްކާގެ މުޝްރިކުން މާތް ﷲއާ މެދު ދޮގު ހެދިފަދައިން، ކުރީގެ އުއްމަތްތަކުންވެސް، ތިމަންރަސްކަލާނގެ ޢަޛާބުގެ ރަހަ ލިބިއްޖައުމަށް ދާންދެން ދޮގު ހެދިއެވެ. އަދި ނަބީބޭކަލުންގެ ބަސް ދޮގުކުރިއެވެ. އެ ޢަޛާބަކީ އެ ޢަޛާބުން އެއްވެސް މީހަކު ސަލާމަތް ނުވާނޭ، ނެތިކޮށްލުމުގެ ޢަޛާބެވެ. އޭ މުޙައްމަދު ﷺ އެވެ. ކަލޭގެފާނު އެބައިމީހުންނަށް ވިދާޅުވާށެވެ. ތިޔަބައިމީހުން އަހަރުމެންނަށް ހާމަކޮށްދޭނޭ، ތިޔަބައިމީހުން ތެދުވެރިކަމުގެ ޙުއްޖަތެއް ދަލީލެއް ތިޔަބައިމީހުންގެ ކިބައިގައި ވޭ ހެއްޔެވެ؟ ތިޔަބައިމީހުން ތިޔަކުރާ ދަޢުވާގައި ތިޔަބައިމީހުން ތަބަޢަވަނީ ހީއާއި ވަހުމު ފިޔަވައި އެހެން އެއްޗަކަށް ނޫނެވެ. ތިޔަބައިމީހުންނީ މާތް ﷲއާ މެދު ދޮގު ހަދާ ފާޖިރު ދޮގުވެރިންނެވެ. އެބައިމީހުންގެ ބާޠިލު ދަޢުވާއަށް މާތް ﷲ ރައްދު ދެއްވާފައި ވަނީ ދެގޮތަކަށެވެ. ފުރަތަމައަށް، އެބައިމީހުންގެ މިވާހަކައަކީ އެބައިމީހުންގެ ކުރިން އިސްވެ ގޮސްފައވާ ފާޖިރުންނާއި، މާތް ﷲއާ މެދު ދޮގުހެދި މީހުންގެވެސް ވާހަކައެވެ. ދެވަނައަށް، އެބައިމީހުންވަނީ މާތް ﷲއާ މެދު ދޮގު ހަދައި ތެދާއި ދޮގު މަސްހުނިކޮށްފައެވެ. \n ރަނގަޅު ވާހަކައެކެވެ. އިންސާނުންގެ ޢަމަލުތައް ނިމިގެން ދަނީ ޤަޟާޤަދަރާއި އެއްގޮތަށެވެ. އެއީ، އެއާ މެދު އެއްވެސް މުއުމިނަކު ދެބަސްނުވާނޭ ޙަޤީޤަތެކެވެ. އެހެނަސް، މާތް ﷲގެ ތަޤްދީރުގައި އެބައިމީހުންގެ އެ ޖަރީމާތަކާއި ފާފަތައް ލިޔުއްވާފައިވާކަން އެބައިމީހުންނަށް އެނގުނީ ކިހިނެއް ހެއްޔެވެ؟ އެބައިމީހުންނަށް އައްލައުޙުލްމަޙްފޫޡު ބަލައި، މާތް ﷲ އެބައިމީހުންގެ މައްޗަށް މަގުފުރެދުމާއި އަބާއްޖަވެރިކަން ލިޔުއްވާފައިވާ ތަން ފެނި، އެކަލާނގެ ޤަޟާޤަދަރު ތަންފީޒުކުރެއްވުމަށް އަވަސްވެގަތީހެއްޔެވެ؟ މާތް ﷲ އަށް ކިޔަމަންވާ މީހުން ކަމުގައި ވުމަށެވެ. މާތް ﷲ އެބައިމީހުންގެ ކާފިރުކަމާ އުރެދުން ދެނެވޮޑިގަތުމުގެ މާނައަކީ އެކަލާނގެ އެބައިމީހުންގެ ޢަމަލުތަކަށް ރުހިވޮޑިގަތުން ކަމުގައި އެބައިމީހުން ގާތު ބުނީ ކާކު ހެއްޔެވެ؟ މާތް ﷲގެ ޤަޟާޤަދަރަކީ އެކަލާނގެ ޢިލްމަށް ތަބަޢަވާ އެއްޗެކެވެ. އެކަލާނގެ ޢިލްމުގައި ކަމެއް ވުމަކީ، އެކަލާނގެ އެކަމަކަށް ރުހިވޮޑިގަތުމެއް ނޫނެވެ. ވެރިއަކަށް އޭނާގެ ސިފައިންގެ ތެރެއިން ބަޔަކު އޭނާއާ ދެކޮޅަށް ނުކުމެ ބަޣާވާތް ކުރާކަން އެނގުމަކީ، އެސިފައިން އެނާއާ ދެކޮޅަށް ނުކުމެ، ޤާނޫނާ ޤަވާޢިދާ ޚިލާފުވުމަށް އުޒުރަކަށް ނުވާ ފަދައިންނެވެ. ފަހެ، މިއެނގުން އެއީ އެބައިމީހުން ވެރިކަމާ ދެކޮޅަށް ނުކުމެ، ޤާނޫނާއި ޤަވާޢިދާއި ޚިލާފުވުމަށް އުޒުރަކަށް ވާނެހެއްޔެވެ؟ މިއީ މިސާލެކެވެ. އެންމެ ފުރިހަމަ މިސާލު ވަނީ މާތް ﷲއަށެވެ. ފަހެ، މާތް ﷲ ކާފިރުމީހާގެ ކާފިރުވުމާއި، އުރެދޭ މީހާގެ އުރެދުން ދެނެވޮޑިގެން ވެއެވެ. އެކަލާނގެ މި ދެނެވޮޑިގަތުން ވަނީ އައްލައުޙުލްމަޙްފޫޡުގައި ލިޔެވިގެންނެވެ. ލިޔުއްވީތީ ކުރަނީއެއް ނޫނެވެ. ކުރާނޭތީ ލިޔުއްވީއެވެ. އެހެންކަމުން އެކަލާނގެ ޢިލްމުގައި ކަމެއްވެ، އެކަލާނގެ އެކަން ދެނެވޮޑިގަތުމަކީ އިންސާނާއަށް އޮތް ޙުއްޖަތެއް ނޫނެވެ. އެއީ، މާތް ﷲ ކިޔަމަންތެރިކަމަށް ލޯބިވެވޮޑިގެން ނުކިޔަމަންތެރިކަމަށް ރުހިވޮޑިނުގަންނަވާތީއެވެ. އެހެންކަމުން، އެކަލާނގެ މި މައުޟޫޢު ނިންމަވާލައްވާފައި ވަނީ މި ބަސްފުޅުންނެވެ."],["ކަލޭގެފާނު ވިދާޅުވާށެވެ! ފަހެ، އެންމެ ފުރިހަމަ حجّة ވަނީ اللَّه އަށެވެ. ފަހެ، އެކަލާނގެ އިރާދަކުރެއްވިނަމަ، ތިޔަބައިމީހުން އެންމެންނަށް، ތެދުމަގު ދައްކަވައިފީސްކަން ކަށަވަރެވެ. (149)","މާނައީ ކަލޭގެފާނު އެބައިމީހުންނަށް ވިދާޅުވާށެވެ. އަޅުތަކުންނަށް ކުރަން އަންގަވާފައިވާ ކަންކަމުގައި މާތް ﷲ ގެ ފާޅުކަން ބޮޑު ޙުއްޖަތް ވަނީ އެބައިމީހުންގެ މައްޗަށް ޤާއިމުވެފައެވެ. އެހެންކަމުން އެއްވެސް މީހަކު ދައްކާނެ ހުއްޖަތެއް ނުއޮންނާނެއެވެ. އެކަލާނގެ އިރާދަކުރެއްވިނަމަ ހުރިހާ އަޅުތަކުންނަށް އީމާންކަމަށް ހިދާޔަތު ދެއްވީހެވެ. އެހެނަސް، އެކަލާނގެ ވަނީ އީމާންކަމާއި ކާފިރުކަން އިޚްތިޔާރުކުރުން އެބައިމީހުންގެ އިޚްތިޔާރަށް ދޫކޮށްލައްވާފައެވެ. މާތް ﷲ ކުރައްވާފައިވާ އަމުރުތައް ހަޤީޤީ ގޮތުގައި ފުރިހަމަ ވާނީ އޭރުންނެވެ. ﴿فَمَن شَآءَ فَلْيُؤْمِن وَمَن شَآءَ فَلْيَكْفُرْ ﴾ (ފަހެ ބޭނުން މީހަކު އީމާންވާށެވެ. އަދި ބޭނުން މީހަކު ކާފިރުވާށެވެ.) އެއްވެސް މީހަކަށް ކިޔަމަންވުމަށް އަދި ނުކިޔަމަންތެރިވުމަށް މަޖުބޫރުކުރުމެއް ނެތެވެ. ދެން އަނެއްކާވެސް މުޝްރިކުންގެ މަގުފުރެދުމާ އެބައިމީހުންގެ ދޮގު ދަޢުވާ ބަޔާންކުރައްވައި، މަލާމާތުގެ އުސްލޫބުން އެބައިމީހުންނާއި މުޚާޠަބުކުރައްވައި ވަޙީކުރައްވަނީ"],["ކަލޭގެފާނު ވިދާޅުވާށެވެ. اللَّه މި ތަކެތި حرام ކުރެއްވިކަމަށް ހެކިވާނެ ހެކިން ތިޔަބައިމީހުން ގެންނާށެވެ! ދެން އެއުރެން، ހެކިދިން ނަމަވެސް، ކަލޭގެފާނު އެއުރެންނާ އެކުގައި ހެކިވެވަޑައިނުގަންނަވާށެވެ! އަދި އެއުރެންގެ ވެރިރަސްކަލާނގެއަށް، شريك ކުރާ حال، ތިމަންރަސްކަލާނގެ آية ތައް ދޮގުކޮށް، آخرة ދުވަހަށް إيمان ނުވާ މީހުން، ހިތް އެދޭ ގޮތްތަކަށް ކަލޭގެފާނު تبع ވެވަޑައިނުގަންނަވާށެވެ! (150)","ކަލޭގެފާނު އެބައިމީހުންނަށް ވިދާޅުވާށެވެ. މާތް ﷲ ޙަރާމްކުރެއްވިކަމަށް ތިޔަބައިމީހުން ތިޔަ ދަޢުވާކުރާ ތަކެތި ޙަރާމްކުރެއްވި ކަމަށް ހެކިދޭނޭ ހެކިވެރިން ތިމަންކަލޭގެފާނުގެ އަރިއަހަށް ގެންނާށެވެ. ހެކިން ޙާޟިރުކުރުމުގެ ބޭނުމަކީ އެބައިމީހުން ފަޟީޙަތްކޮށް އެބައިމީހުންގެ ދޮގު ހާމަކުރުމެވެ. އަދި އެބައިމީހުން ކުރާ ބާޠިލު ދަޢުވާގައި އެބައިމީހުންނާއެކު އެއްވެސް މީހަކު ނެތްކަން ހާމަކުރުމެވެ. މިއަމުރަކީ އެބައިމީހުން ނުކުޅައްދަން ކުރައްވާފައިވާ އަމުރެކެވެ. އެތަކެތި ޙަރާމްކުރެއްވީ މާތް ﷲ ކަމަށް އެބައިމީހުން ހެކިދީފިނަމަ ކަލޭގެފާނު އެބައިމީހުންގެ ވާހަކަ ޤަބޫލުނުކުރައްވާށެވެ. އެއީ ކަނޑައެޅިގެން ހުރި ދޮގު ކަމުގައި ވާތީއެވެ. އަދި ރަޙްމާނުވަންތަ ﷲ ގެ އާޔަތްތައް ދޮގުކޮށް މަގުފުރެދިފައިވާ މީހުންނަށް ކަލޭގެފާނު ތަބަޢަވެވަޑައިނުގަންނަވާށެވެ. އެބައިމީހުން ތަބަޢަވަނީ އެބައިމީހުންގެ ހަވާނަފުސަށެވެ. އެއީ އަބާއްޖަވެރިކަމާއި މަގުފުރެދުމެވެ. އެބައިމީހުން އާޚިރަތް ދުވަސް ޤަބޫލުނުކުރެއެވެ. އަދި ބުދުތަކަކީ މާތް ﷲގެ ބައިވެރިންކަމުގައިހަދައި އެކަލާނގެއަށް ޝަރީކުކުރެއެވެ. \n ދެން އަންނަ އާޔަތްތަކުގައި މިވަނީ ލެނބުމެއް، ފަރާތަކަށް ޖެހުމެއް ނެތް ސީދާ މަގު މީސްތަކުންނަށް ބަޔާންކޮށްދެއްވާފައެވެ. އިސްލާމީ ޝަރީޢަތް އައިސްފައިވަނީ މީސްތަކުންގެ މައްޗަށް ރަނގަޅު ތަކެތި ޙަރާމްކޮށް، ޙަޔާތުގެ އުފާތައް އެބައިމީހުންނަށް މަނާކުރާކަށްނޫނެވެ. ޢަޤީދާއާއި، ޢަމަލާއި. އަޅުކަމާއި، މުޢާމަލާތާއި، އަޚްލާޤުގައި ވިޔަސް އެބައިމީހުންގެ ހަށިގަނޑަށާއި ބުއްދިއަށް ގެއްލުންދެނިވި ނުބައި ތަކެއްޗާ ޙަރާމް ތަކެއްޗާ އެބައިމީހުން ދުރުކުރުމަށެވެ. އެހެންކަމުން މިއާޔަތްތަކުގައި މިވަނީ ސަމާވީ ހުރިހާ ދީންތަކެއްވެސް އެއްބަސްވާ ދިހަ ވަޞިއްޔަތެއް ގެންނަވާފައެވެ. އެކަލާނގެ ވަޙީކުރައްވަނީ"],["ކަލޭގެފާނު ވިދާޅުވާށެވެ! ތިޔަބައިމީހުން އަންނާށެވެ! ތިޔަބައިމީހުންގެ މައްޗަށް، ތިޔަބައިމީހުންގެ ވެރިރަސްކަލާނގެ حرام ކުރެއްވި ކަންތައް ކިޔައިދެއްވާ ހުށީމެވެ. ތިޔަބައިމީހުން، އެކަލާނގެއަށް އެއްވެސް އެއްޗެއް شريك ނުކުރާށެވެ! އަދި މައިންބަފައިންނަށް ހެޔޮކޮށް ހިތާށެވެ! އަދި فقير ކަމުގެ ސަބަބުން ތިޔަބައިމީހުން ދަރިން ނުމަރާށެވެ! ތިޔަބައިމީހުންނަށާއި، އެ ދަރިންނަށް رزق ދެއްވަނީ، ތިމަންރަސްކަލާނގެއެވެ. އަދި فاحش ކަންތައްތަކާ ތިޔަބައިމީހުން ކައިރި ނުވާށެވެ! އޭގެތެރެއިން ފާޅުވެގެންވާ ކަންތަކާއި، ވަންހަނާ ވެގެންވާ ކަންތަކެވެ. އަދި اللَّه حرمة ތެރި ކުރައްވާފައިވާ نفس އެއް، حق އަކާ ނުލައި ނުމަރާށެވެ! އެކަންތައްތަކާމެދު، އެކަލާނގެ ތިޔަބައިމީހުންނަށް وصية ކުރެއްވީ، ތިޔަބައިމީހުން ވިސްނުމަށްޓަކައެވެ. (151)","ކަލޭގެފާނު އެބައިމީހުންނަށް ވިދާޅުވާށެވެ. ތިޔަބައިމީހުން އަންނާށެވެ. އެއްވެސް ޝައްކެއް ނެތް ގޮތުގައި މާތް ﷲ ތިޔަބައިމީހުންގެ މައްޗަށް ޙަރާމްކުރެއްވި ކަންކަން ތިމަންކަލޭގެފާނު ކިޔައިދެއްވާނަމެވެ. ތިޔަބައިމީހުން މާތް ﷲ އާއި އެއްވެސް ފަރާތެއް، އިންސާނެއް ވިޔަސް ހިލައެއް ވިޔަސް، ޝަރީކުނުކުރާށެވެ. ޝަރީކު ކުރުމުގެ ވާހަކައިން ފެށްޓެވީ އެއީ އެންމެ ބޮޑު ޙަރާމްކަން ކަމުގައި ވާތީއެވެ. އަދި މައިންބަފައިންނަށް، އެއްވެސް ކަމެއް އުނިކުރުމެއް، ނުބައިކޮށް މުޢާމަލާތް ކުރުމެއް ނެތި އިޙްސާންތެރިވާށެވެ. ތިޔަބައިމީހުން މައިންބަފައިންނާ ދޭތެރޭ ނުބައިކޮށް ކަންތައް ނުކުރާށޭ ވަޙީ ނުކުރައްވައި އިޙްސާންތެރިވާށޭ އެންގެވީ އެއީ ރަނގަޅަށް މުޢާމަލާތްކުރުމުގެ އެންމެ މަތީ ދަރަޖަ ކަމަށް ވާތީއެވެ. އަދި އެއީ ނުބައިކަންތައް ނުކުރުމުން އެކަނި އެދެމީހުންގެ ޙައްޤު އަދާނުކުރެވޭ ކަމުގެ ދަލީލެކެވެ. އަދި ފަޤީރުކަމަށް ބިރުން ތިޔަބައިމީހުންގެ ދަރީން ޤަތުލުނުކުރާށެވެ. އެބައިމީހުންނަށް ރިޒުޤު ދެނީ ތިޔަބައިމީހުންނެއް ނޫނެވެ. ތިޔަބައިމީހުންނަށްވެސް އަދި އެބައިމީހުންނަށްވެސް ރިޒުޤުދެއްވަނީ ތިމަންރަސްކަލާނގެއެވެ. އެހެންކަމުން ދަރިން ލިބުމުން ފަޤީރުވެދާނެކަމަށް ތިޔަބައިމީހުން ބިރުނުގަންނާށެވެ. ތިޔަބައިމީހުން ޒިނޭއާއި، ރާބުއިމާއި، ރިބާއާއި، މިފަދަ ހަލާކުކުރަނިވި ބޮޑެތި ފާފަތަކާއި ފާޅުގައި ވިޔަސް އަދި ސިއްރުގައި ވިޔަސް، ކައިރިނުވާށެވެ. އިބްނު ޢައްބާސް رضي الله عنه ވިދާޅުވިއެވެ. ޖާހިލިއްޔަ ޒަމާނުގައި އެބައިމީހުން ދެކެމުން އައީ ސިއްރުން ޒިނޭކުރުން އެއީ އެންމެ ރަނގަޅު ކަމެއް ކަމުގައެވެ. އަދި ފާޅުގައި ކުރުން އެއީ ހުތުރު ކަމެއް ކަމުގައެވެ. ދެން މާތް ﷲ އެކަން ސިއްރުގައްޔާއި ފާޅުގައި ކުރުން ޙަރާމްކުރެއްވިއެވެ. މިއާޔަތުގައިވަނީ ސިއްރުގައި ވިޔަސް އަދި ފާޅުގައިވެސް ހުރިހާ މުންކަރާތަކަށް އަރައިގަތުން ޙަރާމްކުރައްވާފައެވެ. އެއީ މުސްލިމް މީހާގެ އަބުރަށް ހުތުރު އަރުވާ މިނަޖިސް ކަންކަމުން އޭނާ ދުރުވެ ހުރުމަށްޓަކައެވެ. މިއީ ހަތަރުވަނަ ވަޞިއްޔަތެވެ. ފަސްވަނަ ވަޞިއްޔަތަކީ މުސްލިމެއްގެ ލޭ އޮހޮރުވުން ޙަރާމްކުރެއްވުމެވެ. މުރުތައްދުވުމާއި، މީހަކުމެރުމާއި، މީހަކާއި އިނދެފައި ހުރި މީހަކު ޒިނޭކުރުން ފަދަ ކަމެއްކޮށްގެން މެރުން ހުއްދަވާ ޙާލަތްތަކުގައި މެނުވީއެވެ. ޙަރާމްކުރެވުނު މި ކަންތައްތަކަކީ ބުއްދީން ވެސް ޙަރާމްކަންތައްކަން ވިސްނައިގަނެވޭ ކަންތަކަށް ވާތީ އާޔަތް ނިންމަވާފައި ވަނީ ﴿لَعَلَّكُمْ تَعْقِلُونَ﴾ މިފަދައިންނެވެ. މާނައީ ޙަރާމް ކުރެވުނު ހުތުރު ކަންކަމަށް އަރައިގަތުމުން ތިޔަބައިމީހުން ދުރުކުރާ ބުއްދި ބޭނުންކުރޭތޯއެވެ."],["ރަނގަޅުގޮތުން މެނުވީ، ތިޔަބައިމީހުން ޔަތީމުންގެ މުދަލާ ގާތްނުވާށެވެ! އެކުދިން ބޮޑުވެ تصرف ފުދިއްޖައުމަށް ދާނދެނެވެ. އަދި ތިޔަބައިމީހުން، މިނުމާއި، ކިރުން إنصاف ވެރި ގޮތުން ފުރިހަމަ ކުރާށެވެ! ތިމަންރަސްކަލާނގެ އެއްވެސް نفس އަކަށް، އެ نفس އަކަށް ކުޅަދާނަ ވެގެންވާ މިންވަރަށް މެނުވީ، تكليف އެއް ނުޖައްސަވަމެވެ. އަދި ތިޔަބައިމީހުން ބަސްބުނާނަމަ، ގާތްތިމާގެ މީހަކާ މެދުގައި ނަމަވެސް، عدل އަށް (ތެދަށް) ބުނާށެވެ! އަދި اللَّه ގެ عهد ތައް ތިޔަބައިމީހުން ފުއްދާށެވެ! އެކަންތައްތަކަށް، ތިޔަބައިމީހުންނަށް وصية ކުރެއްވީ ތިޔަބައިމީހުން ހަނދުމަކުރުމަށްޓަކައެވެ. (152)","މިއީ ހަތްވަނަ ވަޞިއްޔަތާއި އަށްވަނަ ވަޞިއްޔަތެވެ. އެއީ ޔަތީމު ކުއްޖާގެ މުދާ ކެއުން ޙަރާމްކުރެއްވުމާއި، އޭނާ ތަޞައްރަފު ފުދެންދެން އެއަށް ރައްކާތެރިވެ، ތަޞައްރަފު ފުދުމުން އޭނާއާއި އެމުދާ ޙަވާލުކުރުމަށް އަމުރުކުރެއްވުމެވެ. ދެން މިނެކިރާއިރު އުނިކުރުން ނަހީކުރެއްވުމެވެ. القسط އަކީ ޢަދުލުވެރިވުމެވެ. އެއީ ހޯދުމާއި ދިނުމުގައި ޢަދުލުވެރިވުމެވެ. އެހެނީ، މިނެކިރުމުގައި އުނިކުރުމަކީ އަނިޔާއެކެވެ. އަނިޔާއަކީ ޤިޔާމަތް ދުވަހު އަނދިރިކަމެވެ. ﴿وَيْلٌ لِّلْمُطَفِّفِينَ * ٱلَّذِينَ إِذَا ٱكْتَالُوا۟ عَلَى ٱلنَّاسِ يَسْتَوْفُونَ * وَإِذَا كَالُوهُمْ أَو وَّزَنُوهُمْ يُخْسِرُونَ﴾ މާނައީ ކިރުމުގައި އުނިކުރާ މީހުންނެވެ. ދެން މާތް ﷲ ވަޙީކުރައްވަނީ ތިމަންރަސްކަލާނގެ އަމުރުކުރެއްވި މިކަންތައްތަކަކީ އިންސާނާއަށް ކުރެވޭނޭ އޭނާއަށް އެކަންތައް ކުޅަދާނަވެގެންވާ ކަންތަކެވެ. ތިމަން ﷲގެ އަޅުތަކުންނަށް އެބައިމީހުންނަށް އުނދަގޫ ނޫން، އެބައިމީހުންނަށް ކުރެވޭނޭ ކަމެއް މެނުވީ ކުރަން ނުޖައްސަވަމެވެ. އަދި ތިޔަބައިމީހުން ޙުކުމްކުރާނަމަ ނުވަތަ ހެކިބަސްދޭނަމަ، ގާތްތިމާގެ މީހަކާ ދެކޮޅަށް ވިޔަސް، ޢަދުލަށް ޙުކުމް ކުރާށެވެ. އަދި ހެކިބަސްދޭށެވެ. މިއީ މީސްތަކުންގެ ނަސްލަށް ދީނަށް ބެލުމެއް ނެތި އެންމެންގެ މެދުގައި ހަމަހަމަކޮށް ޢަދުލުވެރިކޮށް ޙުކުމްކުރުމަށް އައިސްފައިވާ ޙުކުމެވެ. އެހެނީ، ޢަދުލުވެރިކަމަކީ ވެރިކަމުގެ ބިންގަލެވެ. ބަހުގައި ޢަދުލުވެރިވުން ވާޖިބުވާ ފަދައިން ޢަމަލުގައިވެސް ޢަދުލުވެރިވުން ވާޖިބެވެ. މީސްތަކުންގެ ކަންކަން ހެޔޮގޮތުގައި ހިނގާނީ ޢަދުލުވެރިވެގެން ކަމުގައިވާތީއެވެ. އަދި ޢަދުލުވެރިކަމަކީ ދީން ބިނާކުރުމުގެ އެއް ރުކުނެވެ. އަދި އިސްލާމްދީނުގެ ސޯބުގެ މައި ދަނޑި އެވެ. ދެން އެކަލާނގެ ވަޙީކުރައްވަނީ ތިޔަބައިމީހުން މާތް ﷲއަށް ވީ ކޮންމެ ޢަހުދަކަށް އަދި މީސްތަކުންނަށް ވީ ކޮންމެ ޢަހުދަކަށް ވަފާތެރިވާށެވެ. އެހެނީ، ޢަހުދަށް ވަފާތެރިވުމަކީ އީމާންކަމުގެ އަހުލުވެރިންގެ ސިފައެކެވެ. މިއީ މާތް ﷲގެ އަމުރުފުޅުތަކާއި ވަޞިއްޔަތްތަކެވެ. އެކަލާނގެ އެކަންކަމަށް ތިޔަބައިމީހުންނަށް ގަދަ އަމުރުން އަމުރުކުރައްވާފައި ވަނީ ތިޔަބައިމީހުން ނަސޭހަތް އަޑުއަހައި އެއާ އެއްގޮތަށް ކުރިއަށް ދިއުމަށެވެ. މި ދިހަ ވަޞިއްޔަތަކީ ރަށާއި، ޒަމާން ބަދަލުވުމުން ބަދަލުވާނޭ ވަޞިއްޔަތްތަކެއް ނޫނެވެ. މިއީ ހުރިހާ އިންސާނުންނަށް ޙަރާމް ކަންކަމެވެ. އެހެންކަމުން، މާތް ﷲ މިސޫރަތުގައި އެ ވަޞިއްޔަތްތައް ގެންނަވާފައި ވަޞިއްޔަތުގެ ލަފުޒު ތަކުރާރުކުރައްވާފައި ވަނީ މުސްލިމުން އޭގައި ހިފަހައްޓައި، އެބައިމީހުންގެ އިޖްތިމާޢީ ޙަޔާތުގައި އެ ވަޞިއްޔަތްތައް އެބައިމީހުންގެ ހަނދާނުގައި ބެހެއްޓުމަށްޓަކައެވެ. ތައުރާތުގައި މި ވަޞިއްޔަތްތައް އައިސްފައި ވަނީ އަންނަނިވި ޢިބާރާތުންނެވެ. (ތިމަންރަސްކަލާނގެއީ ކަލޭގެފާނުގެ ވެރިރަސްކަލާނގެއެވެ. ކަލޭގެފާނު މިޞްރުން، އަޅުވެތިކަމުގެ ގެއިން، ނެރުއްވި ކަލާނގެއެވެ. ތިމަންރަސްކަލާނގެ ފިޔަވައި ކަލޭގެފާނަށް އެހެން ކަލާނގެއެއް ނުވެއެވެ. ކަލޭގެފާނުގެ ބަފާކަލުންނާއި، މައިކަމަނާއަށް މާތްކޮށް ހިތްތަވާށެވެ. އޭރުން ބިންމަތީގައި ކަލޭގެފާނުގެ ޢުމުރު ދިގުވާނެއެވެ. ޤަތުލުނުކުރައްވާށެވެ. ޒިނޭނުކުރައްވާށެވެ. ވައްކަންނުކުރައްވާށެވެ. ދޮގުހެކިނުދެއްވާށެވެ. ކަލޭގެފާނުގެ ގާތްމީހާގެ އަންހެން ދަރިފުޅަށާއި، އޭނާގެ ފިރިހެން އަޅަށާއި، އޭނާގެ އަންހެން އަޅަށާއި، އޭނާގެ ގެރިއަށާއި، އޭނާގެ ޙިމާރަށާ، އޭނާގެ އެއްވެސް އެއްޗަކަށް އެދުންވެރިވެވަޑައިނުގަންނަވާށެވެ.) ޔަހޫދީން މި ވަޞިއްޔަތްތައް ވަރަށް ފަރުވާތެރިކަމާއެކު ގެންގުޅެއެވެ. އެކަމަކު އެއަށް ޢަމަލު ނުކުރެއެވެ. އިންޖީލުގެ އަހުލުވެރީން ވެސް އެބައިމީހުންގެ ފުރަތަމަ އިންޖީލުގައި މިވަޞިއްޔަތްތައް ލިޔުނެވެ."],["އަދި މިއީ ތިމަންރަސްކަލާނގެ ސީދާވެގެންވާ ތެދުމަގެވެ. ފަހެ، އެ މަގަށް ތިޔަބައިމީހުން تبع ވާށެވެ! (އެނޫން) މަގުމަގަށް ތިޔަބައިމީހުން تبع ނުވާށެވެ! (އޭރުން) އެކަލާނގެ މަގުން ތިޔަބައިމީހުން ވަކިވަކިވެގެން ހިނގައިދާނެތެވެ. މިކަންތައްތަކަށް، ތިޔަބައިމީހުންނަށް އެކަލާނގެ وصية ކުރެއްވީ، ތިޔަބައިމީހުން تقوى ވެރިވުމަށްޓަކައެވެ. (153)",'އިސްލާމްދީނަކީ މާތް ﷲގެ ސީދާވެގެންވާ ދީނެވެ. އެންމެ ފަހުގެ ރަސޫލާ ﷺ ރަސޫލުކަމާއިގެން ފޮނުއްވުމަށްފަހު، އެދީން ފިޔަވައި އެހެން ދީނެއް މާތް ﷲ ޤަބޫލުނުކުރައްވާނެއެވެ. ފަހެ، ތިޔަބައިމީހުން އެދީނުގައި ހިފަހައްޓާށެވެ. އަދި ތިޔަބައިމީހުން ތަފާތު ދީންތަކަށާއި، ކަތި މަގުތަކަށް ތަބަޢަނުވާށެވެ. އޭރުން ހިދާޔަތާއި ބާއްޖަވެރިކަމުގެ މަގުން ތިޔަބައިމީހުން އެއްކިބާވެ ބައިބައިވެގެން ހިނގައިދާނެއެވެ.އެކަންތައްތަކަށް ތިޔަބައިމީހުންނަށް އެކަލާނގެ ވަޞިއްޔަތް ކުރެއްވީ، ތިޔަބައިމީހުން އެކަލާނގެ އަމުރުތަކަށް ތަބަޢަވެ، ނަހީކުރެއްވި ކަންތަކުން ދުރުވެ ނަރަކައިން ރައްކާތެރިވުމަށްޓަކައެވެ. ފުރަތަމަ އާޔަތުގައި އައިސްފައިވާ ޙަރާމް ކަންތައްތަކަކީ ބުއްދިވެރިއަކު އަރައިނުގަންނާނެ ކަންތައްތަކަށް ވާތީ އެއާޔަތުގައި ގެންނަވާފައިވަނީ މި ޢިބާރާތެވެ. ﴿لَعَلَّكُمْ تَعْقِلُونَ﴾ (ތިޔަބައިމީހުން ވިސްނުމަށްޓަކައެވެ.) ދެވަނަ އާޔަތުގައި އައިސްފައިވާ ޙަރާމް ކަންތައްތަކަކީ ހަނދާންކޮށް ދިނުމުން ހަނދާންކޮށް ނަސޭހަތް ލިބިނުގަންނަ މީހާއަށް އެކަންތައްތަކަށް އަރައިގަނެވިދާނެ ދުނިޔަވީ އެދުމާއި ގުޅިފައިވާ ކަންކަމަށް ވާތީ އެއާޔަތުގައި ގެންނަވާފައިވަނީ މިޢިބާރާތެވެ. ﴿لَعَلَّكُمْ تَذَكَّرُونَ﴾ (ތިޔަބައިމީހުން ހަނދުމަކުރުމަށްޓަކައެވެ.) ހެޔޮކަމާއި ސީދާކަމުގެ މަގުން ހިނގުމަކީ، ނަފުސު ސީދާ މަގުގައި ބެހެއްޓުމަށް ނަފުސާއި ޖިހާދުކުރަން ޖެހޭ ކަމަކަށް ވާތީ އެއާޔަތް ނިންމަވާފައިވަނީ މިޢިބާރާތުންނެވެ. ﴿لَعَلَّكُمْ تَتَّقُونَ﴾ (ތިޔަބައިމީހުން ތަޤްވާވެރިވުމަށްޓަކައެވެ.) ޤުރްއާނުގެ ޢިބާރާތްކުރުމުގެ ފުރިހަމަކަމުގެ ސިއްރުތަކާމެދު ނިކަން ވިސްނައި ފިކުރުކޮށްބަލާށެވެ! عَنْ عَبْدِ اللَّهِ بْنِ مَسْعُودٍ قَالَ: خَطَّ لَنَا رَسُولُ اللَّهِ صَلَّى اللهُ عَلَيْهِ وَسَلَّمَ يَوْمًا خَطًّا ثُمَّ قَالَ: «هَذَا سَبِيلُ اللَّهِ» ، ثُمَّ خَطَّ خُطُوطًا عَنْ يَمِينِهِ وَعَنْ شِمَالِهِ ، ثُمَّ قَالَ: «هَذِهِ سُبُلٌ، ـ قَالَ يَزِيدُ: مُتَفَرِّقَةٌ ـ عَلَى كُلِّ سَبِيلٍ مِنْهَا شَيْطَانٌ يَدْعُو إِلَيْهِ» ، وَقَرَأَ ﴿وَأَنَّ هَـٰذَا صِرَٰطِى مُسْتَقِيمًا فَٱتَّبِعُوهُ ۖ وَلَا تَتَّبِعُوا۟ ٱلسُّبُلَ﴾ (مسند أحمد، مسند عبد الله بن مسعود، ج: 7، ص: 207) (ޢަބްދުﷲ ބްނު މަސްޢޫދު رضي الله عنه ގެ އަރިހުން ރިވާވެގެން ވެއެވެ. އެއްދުވަހަކު ރަސޫލުﷲ ﷺ އަހަރުމެންނަށް ރޮނގެއް ކުރައްސަވައި ދެއްވިއެވެ. ދެން ޙަދީޘުކުރެއްވިއެވެ. "މިއީ މާތް ﷲގެ މަގެވެ." ދެން އެރޮނގު ކަނާތް ފަރާތާއި ވައަތް ފަރާތުގައި ރޮނގުތަކެއް ކުރެއްސަވާފައި ޙަދީޘުކުރެއްވިއެވެ. "މިއީ (ތަފާތު) މަގުތަކެކެވެ. މިއިން ކޮންމެ މަގެއްގައި އެމަގަށް ގޮވާ ޝައިޠާނަކު ވެއެވެ." ދެން އިތުރު އެކަލޭގެފާނު ﴿وَأَنَّ هَـٰذَا صِرَ‌ٰطِى مُسْتَقِيمًا فَٱتَّبِعُوهُ ۖ وَلَا تَتَّبِعُوا۟ ٱلسُّبُلَ﴾ މިއާޔަތް ކިޔަވައިވިދާޅުވިއެވެ. (މުސްނަދު އަޙްމަދު، ޙަދީޘު: 4142)\n ހުރިހާ ސަމާވީ ދީނެއް އެއަށް އެއްބަސްވާ ދިހަ ވަޞިއްޔަތަށްފަހު ދެން އަންނަ އާޔަތްތަކުގައި މިވަނީ ހިދާޔަތާއި ތެދުމަގު ލިބުމުގައި މޫސާ عليه السلام ގެ ޝަރީޢަތާއި މުޙައްމަދު ﷺ ގެ ޝަރީޢަތުގެ ގުޅުމުގެ ވާހަކައެވެ. އެހެނީ، ތައުރާތާއި ޤުރްއާނަކީ އިސްނާނުންނަށް ދުނިޔެއާއި އާޚިރަތުގެ ބާއްޖަވެރިކަން ހޯދައިދިނުމަށް ރަޙްމާނުވަންތަ ރަސްކަލާނގެ ޙަޟްރަތުން ބާވައިލެއްވި ދެފޮތެވެ. އެހެންކަމުން މާތް ﷲ މިވަނީ ޤުރްއާނާއި ތައުރާތު (ބަދަލުކޮށް އޮޅުވާލެފައިނުވާ ތައުރާތު) ގެ ވާހަކަ އެކުއެކީގައި ގެންނަވާފައެވެ. ފަހެ، އެދެފޮތުން ކުރެ ކޮންމެ ފޮތެއްވެސް ގޮވައިލަނީ މާތްކަމަށާއި، ހެޔޮކަމަށާއި، އިޞްލާޙަށެވެ. މާތް ﷲ ވަޙީކުރައްވަނީ'],["ދެން ހެޔޮعمل ކުޅަ މީހާއަށް (نعمة) ފުރިހަމަކޮށް ދެއްވުމަށާއި، ކޮންމެ ކަމެއް تفصيل ކޮށް ބަޔާންކޮށްދެއްވުމަށާއި، هداية އެއް ކަމުގައްޔާއި، رحمة އެއް ކަމުގައި، ތިމަންރަސްކަލާނގެ موسى ގެފާނަށް ފޮތް ދެއްވީމެވެ. (އެއީ) އެއުރެންގެ ވެރިރަސްކަލާނގެއާ ބައްދަލުވާނެކަމަށް، އެއުރެން إيمان ވުމަށްޓަކައެވެ. (154)","ދެން ހަމަކަށަވަރުން ތިމަންރަސްކަލާނގެ މުޙައްމަދު ﷺގެ މައްޗަށް ޤުރްއާން ބާވައިލެއްވުމުގެ ކުރިން މޫސާ عليه السلام ގެ މައްޗަށް ތައުރާތު ބާވައިލެއްވީމެވެ. ހިތްތަކަށް ޝިފާދޭ ފުރިހަމަ ނޫރެއްގެ ގޮތުގައްޔާއި، ހެޔޮ ޢަމަލު ކުރެއްވި، އުޅުއްވުމުގައި ހެޔޮ ލަފާ މޫސާ عليه السلام އަށް ތިމަންރަސްކަލާނގެ ދެއްވި މާތްކަމާއި، ނިޢުމަތް ފުރިހަމަކުރާ ފޮތެއްގެ ގޮތުގައެވެ. ތިމަންރަސްކަލާނގެ އެފޮތުގައި ދީނުގެ ކަންކަމުގައި ބަނީއިސްރާއީލަށް ބޭނުންވާ ހުރިހާ އެއްޗެއް ތަފްޞީލުކޮށް އެކަލޭގެފާނަށް ބަޔާންކޮށްދެއްވީމެވެ. އަދި އެބައިމީހުނަށް ޙައްޤަށް މަގުދައްކާ ހިދާޔަތެއްގެ ގޮތުގައްޔާއި، އެބައިމީހުންގެ މައްޗަށް ރަޙްމަތެއްގެ ގޮތުގައެވެ. ޙިސާބުބެއްލެވުމާއި، ޖަޒާއާއި، ޢުޤޫބާތަށް އެބައިމީހުން އީމާންވޭތޯއެވެ."],["މި قرآن އަކީ، ތިމަންރަސްކަލާނގެ ބާވައިލެއްވި، ފޮތެކެވެ. ބަރަކާތްތެރި ފޮތެކެވެ. ފަހެ، ތިޔަބައިމީހުން، އެފޮތަށް تبع ވާށެވެ! އަދި ތިޔަބައިމީހުން تقوى ވެރިވާށެވެ! (އެއީ) ތިޔަބައިމީހުންނަށް رحمة ލެއްވުމަށްޓަކައެވެ. (155)","އޭ މުޙައްމަދު ﷺއެވެ! ކަލޭގެފާނުގެ މައްޗަށް ތިމަންރަސްކަލާނގެ ބާވައިލެއްވި މިޤުރްއާނަކީ ދަރަޖަ މަތިވެރި، މަންފާތައް ގިނަ، ދީނީ އަދި ދުނިޔަވީ ތަފާތު ފައިދާތައް އެކުލެވޭ ފޮތެކެވެ. ފަހެ އެފޮތުގައި ހިފަހައްޓައި، އެފޮތަށް ތިޔަބައިމީހުން ތަބަޢަވާށެވެ. އަދި އެފޮތާއި ޚިލާފަށް ޢަމަލުކުރުމަށް ތިޔަބައިމީހުން ބިރުވެތިވާށެވެ. ތިޔަބައިމީހުންނަށް ރަޙްމަތް ލިބޭނީ އޭރުންނެވެ."],["ފޮތް ބާވައިލެއްވިކަން ކަށަވަރީ، ތިމަންމެންގެ ކުރީގައިވާ ދެބަޔެއްގެ މައްޗަށޭ، އަދި ތިމަންމެން، ހަމަކަށަވަރުންވެސް ތިބީ، އެއުރެން ކުޅަ دراسة އާމެދު غافل ވެގެންނޭ، ތިޔަބައިމީހުން ބުނެފާނެތީއެވެ. (156)","ތިމަންމެންގެ ގާތަށް ރަސޫލަކު ވަޑައިނުގަންނަވައޭ، ތިމަންމެން ތަބަޢަވާނެ ފޮތެއް ތިމަންމެންގެ މައްޗަށް ބާވައިނުލައްވައޭ، ފޮތް ބާވައިލެއްވިކަން ކަށަވަރީ ޔަހޫދީންނާއި ނަޞާރާއިންގެ މައްޗަށޭ، ތިމަންމެންނަށް އެބައިމީހުންގެ ބަސް ނޭނގެއޭ، އެބަމީހުންގެ ފޮތްތަކަށް ތަބަޢަވާން، އެފޮތްތަކުގައިވާ އެއްޗެއް ނޭނގެއޭ ތިޔަބައިމީހުން ބުނެފާނެތީއެވެ. ޙައްޤު ބަޔާންކުރަނިވި ޤުރްއާން ޢާލަމްތަކަށް ނޫރެއް، ހިދާޔަތެއް އަދި އައްޔެއް ކަމުގައި ބާވައިލައްވައި މާތް ﷲ މިވަނީ މި ޙުއްޖަތްތަކާއި އުޒުރުތަކަށް މަގުބަންދުކުރައްވާފައެވެ."],["ނުވަތަ ތިމަންމެންގެ މައްޗަށް ފޮތް ބާވައިލެއްވިނަމަ، އެއުރެންނަށްވުރެ، ތިމަންމެން ތެދުމަގު ލިބިގަތުން މާބޮޑުވީހޭ ބުނެފާނެތީއެވެ. ފަހެ، ތިޔަބައިމީހުންގެ ވެރިރަސްކަލާނގެ حضرة ން، ސާފު ހެތްކަކާއި، ތެދުމަގަކާއި، رحمة އެއް، ތިޔަބައިމީހުންގެ ގާތަށް އަތުވެއްޖެކަން ކަށަވަރެވެ. اللَّه ގެ آية ތައް ދޮގުކޮށް، އެ آية ތަކަށް ފުރަގަސްދީފި މީހަކަށްވުރެ، އަނިޔާވެރިކަންބޮޑީ ފަހެ، ކާކުހެއްޔެވެ؟ ތިމަންރަސްކަލާނގެ آية ތަކަށް ފުރަގަސްދޭ މީހުންނަށް، އެއުރެން އެ آية ތަކަށް ފުރަގަސް ދިނުމުގެ ސަބަބުން، ތިމަންރަސްކަލާނގެ ގަދަ عذاب ން، ޖަޒާދެއްވާހުށީމެވެ. (157)","ނުވަތަ ޔަހޫދީންނާއި ނަޞާރާއިންގެ މައްޗަށް ބާވައިލެއްވި ފަދައިން ތިމަންމެންގެ މައްޗަށް ވެސް ފޮތް ބާވައިލެއްވި ނަމަ، އެބައިމީހުނަށް ވުރެ ތިމަންމެން ތެދުމަގު ލިބިގަތުން މާބޮޑުވީހޭ، އަދި ތިމަންމެން ރަސޫލާ ﷺ އަށް އިޖާބަދީ، އެކަލޭފާނުގެ ޝަރީޢަތާއި ދީނުގައި ހިފުން މާ އަވަސްވީހޭ ތިޔަބައިމީހުން ބުނެފާނެތީއެވެ. އޭ ޤުރައިޝުންގެ މީހުންނޭވެ! ތިޔަބައިމީހުން މިހެންބުނެ އުޒުރުދައްކާނެ ކަމެއްނެތެވެ. ފަހެ، ތިޔަބައިމީހުންގެ ގާތަށް މުޙައްމަދު ﷺ ގެ ދޫފުޅުމަތިން، ތިޔަބައިމީހުންނަށް ރަނގަޅަށް އެނގޭ ސާފުވެގެންވާ ޙުއްޖަތެއް އަތުވެއްޖެއެވެ. އެއީ މުޢުޖިޒާތެއް ކަމުގައިވާ ޤުރްއާނެވެ. އޭގައިވަނީ ޢާލަމްތަކުގެ ވެރިރަސްކަލާނގެ ޙަޟްރަތުން އައިސްފައިވާ ހިދާޔަތާއި ރަޙްމަތެވެ. ފަހެ، ޤުރްއާނުގެ ޙުއްޖަތް ފާޅުވެ، އެފޮތުގައިވާ އެއްޗެއް އެނގި ސާފުވުމަށްފަހު، އެފޮތް ދޮގުކުޅަ މީހާއަށް ވުރެ ކާފިރުކަން ބޮޑު މީހަކު ވޭހެއްޔެވެ؟ ތިމަންރަސްކަލާނގެ ފޮތާއި ރަސޫލާ ﷺއަށް މީސްތަކުން ތަބަޢަވުމަށް ހުރަސްއަޅާ، އަބާއްޖަވެރި ނުކިމަންތެރިންނަށް ތިމަންރަސްކަލާނގެ ޖަޒާދެއްވާހުށީމެވެ. އެބައިމީހުން މާތް ﷲ ގެ އާޔަތްތަކާއި، އެކަލާނގެ ސާފު ޙުއްޖަތްތަކަށް ފުރަގަސްދީ މީސްތަކުންނަށް ހިދާޔަތާއި އީމާންކަން ލިބުމަށް ހުރަސްއަޅާފައި ވާތީއެވެ. ދެން އެބައިމީހުންނަށް ޢަޛާބުގެ އިންޒާރު ދެއްވަމުން މާތް ﷲ ވަޙީކުރައްވަނީ"],["އެއުރެންގެ ގާތަށް، ملائكة ން ވަޑައިގަތުމަށް މެނުވީ، ނުވަތަ ކަލޭގެފާނުގެ ވެރިރަސްކަލާނގެ (عذاب) އައުމަށް މެނުވީ، ނުވަތަ ކަލޭގެފާނުގެ ވެރިރަސްކަލާނގެ آية ތަކުގެ ތެރެއިން ބައެއް آية އައުމަށް މެނުވީ، އެއުރެން انتظار ކުރޭހެއްޔެވެ؟ ކަލޭގެފާނުގެ ވެރިރަސްކަލާނގެ، ބައެއް آية (އެބަހީ: قيامة ގެ علامة ތައް) އަންނަ ދުވަހު، އޭގެކުރިން إيمان ވެފައި ނުވާނަމަ، ނުވަތަ إيمان ވެ ހެޔޮعمل ކޮށްފައި ނުވާނަމަ، އެއްވެސް نفس އަކަށް އެ نفس އެއްގެ إيمان އަކުން މަންފާއެއް ނުކުރާނެތެވެ. ކަލޭގެފާނު ވިދާޅުވާށެވެ! ތިޔަބައިމީހުން انتظار ކުރާށެވެ! ހަމަކަށަވަރުން، ތިމަންމެންވެސް انتظار ކުރާނޫއެވެ. (158)",'އެބައިމީހުންގެ ގާތަށް އެބައިމީހުންގެ ފުރާނަ ހިއްޕެވުމަށް މަލާއިކަތުން ވަޑައިގަތުމަށް، ނުވަތަ ޤިޔާމަތްދުވަހު ޚަލްޤުތަކުންގެ މެދުގައި ޙުކުމްކުރެއްވުމަށް މާތް ﷲ މަޙްޝަރުގައި ވޮޑިގަތުމަށް، ނުވަތަ އިރު ހުޅަނގުން އެރުމާއި، ދައްޖާލު ނުކުތުމާއި، ޤިޔާމަތުގެ ކުރިން އަންނަ ބޮޑު ބިންހެލުން ފަދަ، ޤިޔާމަތުގެ ބޮޑެތި ޢަލާމާތްތައް އައުމަށް މެނުވީ އެބައިމީހުން އިންތިޒާރު ނުކުރެއެވެ. ޤިޔާމަތްދުވަހުގެ ބައެއް ޢަލާމާތްތައް ފެންނަ ހިނދު، އީމާންވުމުން ނުވަތަ ތައުބާވުމުން އެއްވެސް މީހަކަށް ފައިދާއެއް ނުކުރާނެއެވެ. އެހެނީ، އެއިރު އީމާން ވުން ވާނީ އިޚްތިޔާރުގައި ކުރި ކަމަކަށް ނޫނެވެ. މަޖުބޫރުވެގެން ކުރި ކަމަކަށެވެ. އަދި އެކަންވާނީ ކާފިރުކަމާއި މަގުފުރެދުމުގެ އަހުލުވެރިން އީމާންވެ ތައުބާވުމަށް ހޯދާނެ ބަހަނާއަކަށެވެ. عَنْ أَبِي هُرَيْرَةَ، رضى الله عنه قَالَ قَالَ رَسُولُ اللَّهِ صلى الله عليه وسلم ‏ "‏ لاَ تَقُومُ السَّاعَةُ حَتَّى تَطْلُعَ الشَّمْسُ مِنْ مَغْرِبِهَا، فَإِذَا رَآهَا النَّاسُ آمَنَ مَنْ عَلَيْهَا، فَذَاكَ حِينَ لاَ يَنْفَعُ نَفْسًا إِيمَانُهَا، لَمْ تَكُنْ آمَنَتْ مِنْ قَبْلُ ‏"‏‏. (صحيح البخاري، كتاب التفسير) (އަބޫހުރައިރާ رضى الله عنه ގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ރަސޫލުﷲ ﷺ ޙަދީޘުކުރެއްވިއެވެ. "އިރު ހުޅަނގުން އަރައިފުމަށް ދާންދެން ޤިޔާމަތް ނުވާހުއްޓެވެ. އެގޮތަށް އިރު އަރާތަން ފެނުމުން ދުނިޔޭގައި ތިބި އެންމެން އީމާންވާނެއެވެ. އެއީ ކުރިން އީމާންވެފައި ނެތް މީހަކަށް އޭނާގެ އީމާންކަމުގެ ފައިދާ ނުކުރާނެ ވަގުތެވެ.") (ޞަޙީޙުލް ބުޚާރީ، ޙަދީޘު: 4635) އޭ މުޙައްމަދުއެ ﷺ އެވެ! އެބައިމީހުންނަށް ވިދާޅުވާށެވެ. ތިޔަބައިމީހުންނަށް ލިބޭނެ ޢަޛާބަށް އިންތިޒާރުކުރާށެވެ. އަހަރުމެންވެސް އިންތިޒާރުކުރާނަމެވެ. މިއީ އިންޒާރާއެކު އައިސްފައިވާ ވަޢީދުގެ ބަސްފުޅެކެވެ.'],["ހަމަކަށަވަރުން، އެއުރެންގެ ދީން ބައިބައިކޮށް، ބައިތަކެއް ކަމުގައިވީ މީހުންގެ ތެރެއިން، އެއްވެސް ކަމެއްގައި، ކަލޭގެފާނު ނުވަމުއެވެ. އެއުރެންގެ ކަންތައް އޮންނާނެކަން ކަށަވަރީ، اللَّه ގެ حضرة އަށެވެ. ދެން އެއުރެން ކޮށްއުޅުނު ކަންތަކުގެ ވާހަކައިން، އެކަލާނގެ، އެއުރެންނަށް خبر އަންގަވާނެތެވެ. (159)","އިބްނު ޢައްބާސް رضي الله عنه ވިދާޅުވެފައިވާ ފަދައިން މިއާޔަތް ބާވައިލެއްވީ ޔަހޫދީންނާއި ނަޞާރާއިންނާއި ބެހޭގޮތުންނެވެ. ބައެއް ޖާހިލުން ވިސްނާ ފަދައިން، ދީނުގެ ފަރުޢީ މައްސަލަތަކުގައި ޚިޔާލުތަފާތުވެވަޑައިގެންނެވި މުޖްތަހިދު ޢިލްމުވެރިންނާ ބެހޭގޮތަކުން ނޫނެވެ. އެހެނީ، ފަރުޢީ މައްސަލަތަކުގައި އިޚްތިލާފު އުފެދުމަކީ ރަޙްމަތެކެވެ. ދީނުގެ އަޞްލުތަކާމެދު އިޚްތިލާފު އުފެދުމަކީ މުޞީބާތެކެވެ. މާނައީ އޭ މުޙައްމަދު ﷺއެވެ! ހަމަކަށަވަރުން އެބައިމީހުންގެ ދީން ބައިބައިކޮށް، ބައިބަޔަށާއި، ޖަމާޢަތްތަކަށް ބެހިގެން ގޮސް އެއްބަޔަކު އަނެއް ބަޔަކަށް ޢަދާވާތްތެރިވެ ކާފިރުކުރި އަހުލުކިތާބީންގެ ކިބައިން ކަލޭގެފާނު ވަނީ ބަރީއަވެގެންނެވެ. އެބައިމީހުންނަށް ޤިޔާމަތްދުވަހު ޖަޒާދެއްވާނީ މާތް ﷲއެވެ. އެކަލާނގެ އެބައިމީހުންގެ ޖަރީމާތަކަށް އެބައިމީހުންނަށް ޖަޒާދެއްވާނެއެވެ. މުޖާހިދު ވިދާޅުވިއެވެ. އެއީ ޔަހޫދީންނާއި ނަޞާރާއިންނެވެ. އެބައިމީހުން ބައިބަޔަށް ބައިވެ، އެއްބަޔަކު އަނެއް ބަޔަކު ކާފިރުކޮށްފައި ވެއެވެ. އަދި އެބައިމީހުން ވަނީ ދީނުން ބައެއްގައި ހިފައި އަނެއް ބައި ދުކޮށްލާފައެވެ. ފަހެ، އެބައިމީހުންނީ ބިދުޢައާއި ޝުބުހަތަކުގެ އަހުލުވެރިންނެވެ. އެބައިމީހުން އަޅުކަންކުރަނީ ﷲއަކަށް ނޫނެވެ. އެބައިމީހުންގެ ހަވާނަފުސަށެވެ."],["ހެޔޮކަމެއް ކޮށްފިމީހާ (ދަންނާށެވެ!) ފަހެ، އެމީހަކަށް އެފަދަ ދިހަ ހެޔޮކަމުގެ ثواب ހުށްޓެވެ. އަދި ނުބައިކަމެއް ކޮށްފިމީހާ (ދަންނާށެވެ!) ފަހެ، އެފަދަ ކަމެއްގެ ޖަޒާ މެނުވީ، އެމީހަކަށް ނުލިބޭހުށްޓެވެ. އަދި އެއުރެންނަކަށް ބޭއިންސާފެއް ނުކުރައްވާހުށްޓެވެ. (160)",'މިތާނގައި الحسنة ގެ މާނައަކީ އީމާންކަމާއި ހެޔޮ ޢަމަލެވެ. السيئة އަކީ އުރެދުމާއި ފާފަތަކެވެ. މާނައީ މުއުމިނުންގެ ތެރެއިން ހެޔޮކަން (އީމާންކަމާއި ނުލައި ހެޔޮކަމެއް ނެތެވެ.) ކުޅަ މީހަކަށް މާތް ﷲގެ ފަޟްލުވަންތަކަމުން އޭގެ ދިހަ ގުނައަށް ސަވާބުދެއްވާނެއެވެ. ނުބައިކަން ކުޅަ މީހަކަށް ޢަޛާބު ލިބޭނީ އެ ނުބައިކަމުގެ މިންވަރަށެވެ. އެއްވެސް އިތުރުކުރުމެއް ނެތިއެވެ. އަދި މިއިން އެއްވެސް ބަޔަކު ކުރި ޢަމަލަށް ލިބެންޖެހޭ އަޖުރުން އެއްވެސް އެއްޗެއް އުނިނުވާނެއެވެ. ހެޔޮކަންތަކަށް އިތުރަށް ދެއްވުމަކީ އެއީ ފަޟްލުވަންތަވެރިކަމެވެ. އަދި ނުބައިކަންތަކަށް އޭގެ މިންވަރަށް ޖަޒާދެއްވުމީ ޢަދުލުވެރިކަމެވެ. عَنْ أَبِي ذَرٍّ، قَالَ قَالَ رَسُولُ اللَّهِ صلى الله عليه وسلم ‏ "‏ يَقُولُ اللَّهُ عَزَّ وَجَلَّ مَنْ جَاءَ بِالْحَسَنَةِ فَلَهُ عَشْرُ أَمْثَالِهَا وَأَزِيدُ وَمَنْ جَاءَ بِالسَّيِّئَةِ فَجَزَاؤُهُ سَيِّئَةٌ مِثْلُهَا أَوْ أَغْفِرُ" (صحيح مسلم، كتاب الذكر والدعاء والتوبة والاستغفار، باب فَضْلِ الذِّكْرِ وَالدُّعَاءِ وَالتَّقَرُّبِ إِلَى اللَّهِ تَعَالَى) (އަބޫޛައްރު رضي الله عنه ގެ އަރިހުން ރިވާވެގެންވެއެވެ. އެކަލޭގެފާނު ވިދާޅުވިއެވެ. ރަސޫލުﷲﷺ ޙަދީޘުކުރެއްވިއެވެ. މާތް ﷲ ވަޙީކުރެއްވިއެވެ. "ހެޔޮކަމެއް ކުޅަ މީހަކަށް ތިމަންރަސްކަލާނގެ ދިހަގުނައަށް ސަވާބުދެއްވާހުށީމެވެ. އަދި އިތުރުކޮށްދެއްވާ ހުށީމެވެ. އަދި ނުބައިކަމެއް ކުޅަ މީހަކަށް ޖަޒާދެއްވާހުށީ އެނުބައިކަމުގެ މިންވަރަށެވެ. ނުވަތަ އޭނާގެ ފާފަފުއްސަވައި ދެއްވާހުށީމެވެ.") (ޞަޙީޙު މުސްލިމް، ޙަދީޘު: 2687)'],["ކަލޭގެފާނު ވިދާޅުވާށެވެ! ހަމަކަށަވަރުން، ތިމަންގެ ވެރިރަސްކަލާނގެ، ސީދާވެގެންވާ ތެދުމަގަށް ތިމަންކަލޭގެފާނަށް މަގު ދެއްކެވިއެވެ. އެއީ ސީދާވެގެންވާ ދީނެވެ. އެއީ باطل ގެ މަގުން އެއްކިބާވެ، حق ގެ މަގަށް تبع ވެގެންވާ إبراهيم ގެފާނުގެ ދީނެވެ. އަދި مشرك ންގެ ތެރެއިން އެކަލޭގެފާނު ނުވެއެވެ. (161)","އޭ ރަސޫލާ ﷺއެވެ! އެ މަގުފުރެދިފައިވާ މީހުންނަށް ކަލޭގެފާނު ވިދާޅުވާށެވެ! ތިމަންކަލޭގެފާނުގެ ވެރިރަސްކަލާނގެ ވަޙީގެ ޒަރީއާއިން ތިމަންކަލޭގެފާނަށް މަގު ދެއްކެވީ ނިޢުމަތުގެ ސުވަރުގެއަށް ވާޞިލުކޮށްދޭ ސީދާ މަގަށެވެ. އެއީ ޝިރުކުކުރުމުން އެއްކިބާވެގެން ތިބި މީހުންގެ އިމާމު، އިބްރާހީމް އަލްޚަލީލު عليه السلام ގެނެސްދެއްވި މަތިވެރި ޙަނީފިއްޔަތުގެ ދީނެވެ. އަދި ރަޙްމާނުވަންތަ ރަސްކަލާނގެ މިތުރު އިބްރާހީމް عليه السلام އަކީ ޝިރުކުކުރެއްވި ބޭފުޅެއް ނޫނެވެ. މިތާނގައި މިވަނީ އިސްލާމްދީނާއި ޚިލާފަށް އުޅޭ ޔަހޫދީންނާއި، ނަޞާރާއިންނާއި، މައްކާގެ މުޝްރިކުން އެ ތިބީ ޝިރުކުކުރުން މަތީގައިކަން ނުސީދާކޮށް ބަޔާންކުރައްވާފައެވެ."],["ކަލޭގެފާނު ވިދާޅުވާށެވެ! ހަމަކަށަވަރުން، ތިމަންކަލޭގެފާނުންގެ ނަމާދާއި، ތިމަންކަލޭގެފާނުގެ (އެހެނިހެން) އަޅުކަންތަކާއި، ތިމަންކަލޭގެފާނުގެ ދިރިހުންނެވުމާއި، ތިމަންކަލޭގެފާނުގެ އަވަހާރަވުންވަނީ، عالم ތަކުގެ ވެރި اللَّه އަށެވެ. (162)","ކަލޭގެފާނު އެބައިމީހުންނަށް ވިދާޅުވާށެވެ. ތިމަންކަލޭގެފާނުގެ ހުރިހާ އަޅުކަމަކާއި، ތިމަންކަލޭގެފާނުގެ ކަތިލުމާއި، ދިރިހުންނެވުމާއި، އަވަހާރަވުމާއި، ދުނިޔޭގެ މިޙަޔާތުގައި ތިމަންކަލޭގެފާނު ކުރައްވާހައި ހެޔޮ ޢަމަލަކާ ހުރިހާ ކަމެއް ވަނީ މާތް ﷲގެ ވަޖުހުފުޅަށް ޚާލިޞްކުރެވިގެންނެވެ."],["އެކަލާނގެއަށް އެއްވެސް شريك އަކު ނުވެއެވެ. އަދި ތިމަންކަލޭގެފާނަށް އަމުރު ކުރައްވާފައިވަނީ އެގޮތަށެވެ. އަދި ތިމަންކަލޭގެފާނީ (މި أمّة ގެ) مسلم ންކުރެ، އެންމެ ފުރަތަމަ މީހާއެވެ. (163)","އަޅުކަމުގައި ތިމަންކަލޭގެފާނު މާތް ﷲއަށް އެއްވެސް ފަރާތެއް ޝަރީކުނުކުރައްވަމެވެ. އަދި ތިމަންކަލޭގެފާނުގެ ވެރިރަސްކަލާނގެ ތިމަންކަލޭފާނަށް އަމުރުކުރެއްވީ އެކަލާނގެއަށް އަޅުކަން ޚާލިޞްކުރުމަށެވެ. ތިމަންކަލޭގެފާނީ މާތް ﷲގެ އަމުރަށް ކިޔަމަންވެ ފުރަތަމަ އިސްލާމްވި މީހާއެވެ."],["ކަލޭގެފާނު ވިދާޅުވާށެވެ! އެކަލާނގެއީ، ހުރިހާ ތަކެއްޗެއްގެ ވެރިރަސްކަލާނގެ ކަމުގައިވާ حال، ކަލަކު ކަމުގައި، اللَّه ފިޔަވައި އެހެން ފަރާތެއް ތިމަންކަލޭގެފާނު އެދޭނޭ ހެއްޔެވެ؟ ކޮންމެ نفس އެއްމެ، އެ نفس އެއް ހޯދައިގަތް ކަމެއް މެނުވީ، އެ نفس އެއްގެ މައްޗަކަށް ނުވެއެވެ. އަދި ފާފަވެރި އެއްވެސް نفس އެއް، އެހެން نفس އެއްގެ ފާފައެއް ނުއުފުލާނެތެވެ. ދެން ތިޔަބައިމީހުން އެނބުރި رجوع ވުންހުރީ، ތިޔަބައިމީހުންގެ ވެރިރަސްކަލާނގެ حضرة އަށެވެ. އޭރުން، ތިޔަބައިމީހުން، އެކަންކަމާމެދު خلاف ވެ އުޅުނު ކަންތަކުގެ خبر ތިޔަބައިމީހުންނަށް، އެކަލާނގެ އަންގަވާނެތެވެ. (164)","މިސުވާލަކީ އިންކާރާއި ޙައިރާންކަމަށް ބޭނުންކުރެވިފައިވާ ސުވާލެކެވެ. މާނައީ އޭ މުޙައްމަދު ﷺ އެވެ. ކަލޭގެފާނު އެބައިމީހުންނަށް ވިދާޅުވާށެވެ! މާތް ﷲއީ ހުރިހާ ތަކެއްޗެއް ޚަލްޤުކުރައްވައި އެތަކެތި މިލްކުވެވޮޑިގެންވާ ރަސްކަލާނގެއަށް ވާއިރު، ތިމަންކަލޭގެފާނުވީ އެކަލާނގެ ފިޔަވައި އެހެން ކަލަކު ހޯއްދަވައި، އަޅުކަންކުރައްވަން ހެއްޔެވެ؟ ފަހެ، މާތް ﷲ ފިޔަވައި އެހެން ކަލާނގެއެއް އެދިވަޑައިގަތުން ތިމަންކަލޭގެފާނަށް އެކަށީގެންވަނީ ކޮންގޮތަކުން ހެއްޔެވެ؟ އިންސާނާއަށް އޭނާ ހޯދައިގަތް އަދި ކުޅަ ކަމަކަށް މެނުވީ ޖަޒާ ނުދެއްވާނެއެވެ. އެއްވެސް މީހަކު އަނެކެއްގެ ފާފަ ނުއުފުލާނެއެވެ. އޭނާއަށް ޖަޒާ ދެއްވާނީ އޭނާ ކުރި ފާފައަކަށް އަދި އަރައިގަތް ޖަރީމާއަކަށެވެ. ރިވާވެގެން ވެއެވެ. މުޝްރިކުން މުސްލިމުންނަށް ބުންޏެވެ. ތިމަންމެންގެ މަގަށް ތަބަޢަވާށެވެ. ތިމަންމެން ތިޔަބައިމީހުންގެ ފާފަ އުފުލާނަމެވެ! ދެން އެބައިމީހުންނަށް ރައްދު ދެއްވަމުން މާތް ﷲ ވަޙީކުރައްވަނީ ކޮންމެ ނަފުސެއް ކުޅަ ފާފަ އުފުލާނީ އެނަފުސެކެވެ. އެހެން ނަފުސެއް ނޫނެވެ. ދެން ހުރިހާ ޚަލްޤުތަކުން އެނބުރި ދިއުން ވަނީ މާތް ﷲގެ ޙަޟްރަތަށެވެ. ހެޔޮ ޢަމަލު ކުޅަ މީހުންނާއި، ނުބައި ޢަމަލު ކުޅަ މީހުން އަދި ޙައްޤު ގޮތުގައި ތިބި މީހުންނާއި ބާޠިލު ގޮތުގައި ތިބި މީހުން ވަކިކުރައްވައި، ކޮންމެ އިންސާނަކަށް އޭނާގެ ޢަމަލަށް އެކަލާނގެ ޖަޒާދެއްވާނެއެވެ. ފަހެ، ދުނިޔެއަކީ ޢަމަލުކުރުމުގެ ގޮވައްޗެވެ. އަދި އާޚިރަތަކީ ޖަޒާދެއްވުމުގެ ގޮވައްޗެވެ."],["އެކަލާނގެއީ، ބިމުގެ خليفة އިން ކަމުގައި، ތިޔަބައިމީހުން ލެއްވި ރަސްކަލާނގެއެވެ. އަދި ތިޔަބައިމީހުން ކުރެ، އެއްބަޔަކު އަނެއްބަޔެއްގެ މައްޗަށް ދަރަޖަ މަތިވެރި ކުރެއްވިއެވެ. (އެއީ) ތިޔަބައިމީހުންނަށް، އެކަލާނގެ ދެއްވި ތަކެއްޗާމެދު، ތިޔަބައިމީހުން امتحان ކުރެއްވުމަށްޓަކައެވެ. ހަމަކަށަވަރުން، ކަލޭގެފާނުގެ ވެރިރަސްކަލާނގެއީ، عقاب ދެއްވުން އަވަސްވެވޮޑިގެންވާ ރަސްކަލާނގެއެވެ. އަދި ހަމަކަށަވަރުން، އެކަލާނގެއީ، ގިނަގިނައިން ފާފަފުއްސަވާ رحيم ވަންތަ ރަސްކަލާނގެކަން ކަށަވަރެވެ. (165)","މާތް ﷲއީ ބިމުގައި ތިޔަބައިމީހުންގެ ކުރިން އިސްވެދިޔަ އުއްމަތްތަކާއި، ފާއިތުވެ ދިޔަ ޖީލުތަކަށް ފަހު ބިމުގައި ތިޔަބައިމީހުން ލެއްވި ރަސްކަލާނގެއެވެ. ތިޔަބައިމީހުން އެއްބައެއްގެ ފަހަތުން އަނެއް ބަޔަކު އަންނަމުއެވެ. އެއް ޖީލު ދިއުމުން އަނެއް ޖީލު އާދެއެވެ. މުއްސަނދިކަމާއި، ފަޤީރުކަމުގައި، ޢިލްމުވެރިކަމާއި ޖާހިލުކަމުގައި، ބާރުގަދަކަމާއި، ނިކަމެތިކަމުގައި، އެއްބަޔަކަށްވުރެ އަނެއްބަޔަކު މަތިވެރި ކުރެއްވިއެވެ. އެގޮތުން، ތިޔަބައިމީހުންގެ ތެރެއިން އެއްބަޔަކު މުއްސަނދި ކުރައްވައި އަނެއް ބަޔަކު ފަޤީރުކުރެއްވިއެވެ. ތިޔަބައިމީހުންނަށް ދެއްވި ރިޒުޤުގައި ތިޔަބައިމީހުން އިމްތިޙާނުކުރެއްވުމަށެވެ. ތިޔަބައިމީހުންގެ ވެރިރަސްކަލާނގެ ދެއްވި ނިޢުމަތަށް ތިޔައިބީހުން ޝުކުރުކުރަނީތޯއެވެ؟ ނުވަތަ ކުފުރުވަނީތޯއެވެ؟ ތިޔަބައިމީހުން އެކަލާނގެ މަގުގައި ހޭދަކުރޭތޯއެވެ؟ ނުވަތަ ހޭދަނުކޮށް ދަހިވެތިވަނީތޯއެވެ؟ އެހެނީ ރިޒުޤަކީ އިމްތިޙާނެކެވެ. އަޅުންގެ ތެރެއިން ނިޢުމަތަށް ޝުކުރުވެރިވަނީ މަދު ބައެކެވެ."],["ا ل م ص (މި އަކުރުތަކުގެ مراد ދެނެވޮޑިގެންވަނީ اللَّه އެވެ.) (1)","މިއަކުރުތައް ލިޔެވެނީ މިގޮތަށެވެ. އަދި ކިޔެނީ ވަކި އަކުރުތަކެއްގެ ގޮތުގައި މިހެންނެވެ. އަލްބަޤަރާ ސޫރަތުގެ ފެށުމުގައި އިސްވެ ދިޔަ ފަދައިން މި އަކުރުތަކުން ބައެއް ސޫރަތްތައް ފެށްޓުމުގެ ޙިކްމަތަކީ އަޑުއިވޭ އެއްޗަކަށް މީސްތަކުންގެ ސަމާލުކަން ހޯދުމެވެ. އަދި މުޢުޖިޒާތެއް ކަމުގައިވާ މި ޤުރްއާން އެކުލެވިފައިވަނީ މިފަދަ އަކުރުތަކެއްގެ މައްޗަށް ކަމުގައި ވާއިރުވެސް، އެފަދަ އެންމެ ސޫރަތެއް ގެނެސްދިނުމަށް ޤުރްއާނުންވަނީ ޢަރަބިންނަށް ތަޙައްދީކޮށްފައެވެ. އަދި އެބައިމީހުންގެ ބަލާޣާތްތެރިންނާއި، ވިސްނުންތެރިން އެފަދަ ސޫރަތެއް ގެނައުމަށް ނުކުޅެދުނެވެ. މިއީ ކީރިތި ޤުރްއާނަކީ ރަޙްމާނުވަންތަ ރަސްކަލާނގެ ކަލާމްފުޅު ކަމުގެ އެންމެ ބޮޑު ހެއްކެވެ. މުފައްސިރުންގެ ތެރެއިން މުޙައްޤިޤުންގެ ބަސްފުޅަކީ މިއީއެވެ."],["(މި قرآن އަކީ) ކަލޭގެފާނަށް ބާވައިލެއްވި ފޮތެކެވެ. ފަހެ، އެ ފޮތުން إنذار ކުރެއްވުމަށް، ކަލޭގެފާނުގެ ހިތްޕުޅުގައި އެއްވެސް ދަތިކަމެއް އޮތަނުދެއްވާށެވެ! އަދި އެއީ، مؤمن ންނަށް ހުރި ހަނދާންކޮށްދިނުމެކެވެ. (2)","މި ޤުރްއާނަކީ ދަރަޖަ މަތިވެރިވެގެންވާ ފޮތެކެވެ. އޭ މުޙައްމަދު ﷺ އެވެ. ކަލޭގެފާނުގެ މައްޗަށް އެ ފޮތް ބާވައިލެއްވީ ޢިއްޒަތްތެރިކަމާއި، މަތިވެރިވަންތަކަމުގެ ވެރިރަސްކަލާނގެއެވެ. ކަލޭގެފާނުގެ ރަސޫލުކަން ތެދުކަމުގެ އަލިގަދަ ދަލީލެއްގެ ގޮތުގައެވެ. އަދި ކަލޭގެފާނުގެ މައްޗަށް ބާވައިލެއްވި ވަޙީގެ މަތިވެރިކަން ބަޔާންކޮށްދޭ ހެއްކެއްގެ ގޮތުގައެވެ. އެހެންކަމުން، އެ ފޮތުގައިވާ އެއްޗެއް މީސްތަކުންނާއި ހަމައަށް ގެނެސްދެއްވުމުގައި، އެބައިމީހުން އެފޮތް ދޮގުކޮށްފާނެކަމުގެ ބިރު އުފެދި، ކަލޭގެފާނުގެ ހިތްޕުޅު ނުތަނަވަސްވިޔަނުދެއްވާށެވެ. އެފޮތް ބާވައިލެއްވީ އެފޮތުން ޝިރުކާއި މަގުފުރެދުމުގެ އަހުލުވެރިންނަށް އިންޒާރުކުރެއްވުމަށެވެ. އަދި އެފޮތުގެ އާޔަތްތަކުން މަންފާ ލިބިގަންނަ، ޔަޤީންކަމާއި އީމާންކަމުގެ އަހުލުވެރިންނަށް ހަނދާންކޮށްދެއްވުމަށެވެ. ދެން މާތް ﷲ މިވަނީ ޚަލްޤުތަކުންނަށް ބާއްޖަވެރިކަން ގެނެސްދެއްވުމަށް ބާވައިލެއްވި މި އިލާހީ ވަޙީއަށް ތަބަޢަވުމަށް މީސްތަކުންނަށް ގޮވައިލައްވާފައެވެ."],["ތިޔަބައިމީހުންގެ ވެރިރަސްކަލާނގެ حضرة ން، ތިޔަބައިމީހުންނަށް ބާވައިލެއްވި ފޮތަށް ތިޔަބައިމީހުން تبع ވާށެވެ! އަދި އެކަލާނގެ ފިޔަވައި، އެހެން އެހީތެރިންތަކަކަށް تبع ނުވާށެވެ! ތިޔަބައިމީހުން ހަނދުމަކުރަނީ، ވަރަށްވެސް މަދުންނެވެ. (3)","އޭ މީސްތަކުންނޭވެ! ތިޔަބައިމީހުންގެ ވެރިރަސްކަލާނގެ ޙަޟްރަތުން ތިޔަބައިމީހުންނަށް ބާވައިލެއްވި މި ކީރިތި ޤުރްއާނަށް ތިޔަބައިމީހުން ތަބަޢަވާށެވެ. ފަހެ، އެފޮތުގައި ވަނީ ނޫރާއި އަލިކަމެވެ. ހިދާޔަތާއި ޝިފާއެވެ. އަދި ތިޔަބައިމީހުން ރަޙްމާނުވަންތަ ރަސްކަލާނގެ ފިޔަވައި ބުދުތަކަށް އަޅުކަން ނުކުރާށެވެ. އަދި ރާހިބުންނާއި ކާހިނުންގެ އަމުރަށް ކިޔަމަންނުވާށެވެ. އޭރުން ތިޔަބައިމީހުން ސީދާމަގުން އެއްކިބާވެ މަގުފުރެދިދާނެއެވެ. ތިޔަބައިމީހުންގެ ތެރެއިން މަދު މީހަކު މެނުވީ ނަސޭހަތް ލިބިނުގަނެއެވެ."],["ތިމަންރަސްކަލާނގެ ކޯފާލައްވައި، ހަލާކު ކުރެއްވީ ކިތައްކިތައް ރަށް ހެއްޔެވެ؟ ފަހެ، ރޭގަނޑުގައި، ނުވަތަ މެންދުރު އެއުރެން ނިދާފައި ތިއްބައި އެ ރަށްތަކަށް ތިމަންރަސްކަލާނގެ عذاب އައެވެ. (4)","މި އާޔަތުގައި كم އައިސްފައި މިވަނީ ގިނަކުރުމަށެވެ. މާނައީ ތިމަންރަސްކަލާނގެ ރަސޫލުބޭކަލުން ދޮގުކޮށް، ތިމަންރަސްކަލާނގެ އާޔަތްތައް ޤަބޫލުކުރުމަށް ދެކޮޅުހެދުމުން ތިމަންރަސްކަލާނގެ ގިނަ ރަށްތަކެއްގެ އަހުލުވެރިން ހަލާކުކުރައްވައި ނެތިކުރެއްވީމެވެ. ފަހެ، އެބައިމީހުންނަށް ތިމަންރަސްކަލާނގެ ޢަޛާބު އައީ ރޭގަނޑު ނިދާފައި ތިއްބައެވެ. ނުވަތަ މެންދުރު ވަގުތު ނިދާފައި ތިއްބައެވެ. މި ދެވަގުތު ޚާއްޞަކުރެއްވީ އެއީ ނިދައި އަރާމު ކުރުމުގެ ވަގުތަށް ވެފައި، އެވަގުތު އަންނަ ޢަޛާބުގެ ވޭން ބޮޑުވާނެތީއެވެ. އެހެނީ، އެޢަޛާބު އަންނާނީ ނެތިކޮށްލެއްވި މީހުންނަށް ނޭނގި ތިއްބައެވެ."],["ފަހެ، ތިމަންރަސްކަލާނގެ عذاب އެއުރެންގެ ގާތަށް އައިހިނދު، ހަމަކަށަވަރުން، ތިމަންމެން އަނިޔާވެރިން ކަމުގައި ވެއްޖައީމުއޭ ބުނުން ނޫން އެހެން ބުނުމެއް، އެއުރެންގެ ނެތެވެ. (5)","އެބައިމީހުންނަށް ޢަޛާބު ފެނި އޭގެ ބިރުވެރިކަން ތަޖުރިބާކުރެވުނު ހިނދު، ކުރިން ކުރެވުނު ކަންތަކާމެދު ދެރަވެ ހިތާމަކޮށް، ސަލާމަތް ވެދާނެކަމުގެ ދަހިވެތިކަމުގައި، އެބައިމީހުންގެ އަނިޔާވެރިކަމާއި، އަރައިގަނެވުނު ޖަރީމާތަކަށް އިޢުތިރާފުވުން ނޫން އެހެން ދުޢާއެއް އަދި ސަލާމަތަށް އެދި ގޮވުމެއް އެބައިމީހުންގެ ނެތެވެ. އެކަމަކު ސަލާމަތްވުން އެއީ ހާދަހާ ދުރުގައިވާ ކަމެކެވެ!!"],["ހަމަކަށަވަރުން، އެއުރެންގެ ގާތަށް رسول ން ފޮނުއްވި މީހުންނާ ތިމަންރަސްކަލާނގެ سؤال ކުރައްވާ ހުށީމެވެ. އަދި رسول ންނާވެސް، ހަމަކަށަވަރުން، ތިމަންރަސްކަލާނގެ سؤال ކުރައްވާ ހުށީމެވެ. (6)","ތިޔަބައިމީހުން ރަސޫލުބޭކަލުންނަށް އިޖާބަދިނީ ކިހިނެއްހޭ ހަމަކަށަވަރުން ތިމަންރަސްކަލާނގެ ހުރިހާ އުއްމަތްތަކާ ސުވާލުކުރައްވާހުށީމެވެ. އަދި ރަސޫލުބޭކަލުންނާ ތިޔަބޭކަލުންނަށް އުއްމަތްތަކުގެ ފަރާތުން އިޖާބަލިބިވަޑައިގަތީ ކޮންގޮތަކަށްތޯ ތިމަންރަސްކަލާނގެ ސުވާލުކުރައްވާހުށީމެވެ. މިގޮތަށް އުއްމަތްތަކާ ސުވާލުކުރެއްވުމުގެ ބޭނުމަކީ ކާފިރުންނަށް އެބައިމީހުން ކުރި ކަންތަކުގެ ނުބައިކަން އިޙްސާސުކޮށްދެއްވައި، އެބައިމީހުންނަށް މާތް ﷲ ނުރުއްސަވާކަން އެންގެވުމެވެ. ރަސޫލުބޭކަލުންނާ ސުވާލުކުރައްވަނީ އެބޭކަލުންނާމެދު އޯގާތެރިވެވޮޑިގެން، އެކަލާނގެ އެހީތެރިކަން އެބޭކަލުންނަށް އޮތްކަން އެންގެވުމަށެވެ."],["އަދި (އެއުރެންކުރި ހުރިހާކަމެއް) ދެނެވޮޑިގެންވާ حال ގައި، ހަމަކަށަވަރުން، ތިމަންރަސްކަލާނގެ އެއުރެންނަށް ކިޔައިދެއްވާ ހުށީމެވެ. އަދި (މި ކަމުގައި) ތިމަންރަސްކަލާނގެ ދުރުވެވޮޑިގެނެއް ނުވަމެވެ. (7)","ހަމަކަށަވަރުން އެބައިމީހުން ކުރި ހުރިހާ ކަމެއް ދެނެވޮޑިގެންވާ ޙާލު އެކަންތަކުގެ ވާހަކަ ތިމަންރަސްކަލާނގެ އެބައިމީހުންނަށް ކިޔައިދެއްވާހުށީމެވެ. އެބައިމީހުން ކުރި ކަންތައް ތިމަންރަސްކަލާނގެއަށް އެނގިވޮޑިނުގަންނަވަން ތިމަންރަސްކަލާނގެ ދުރުވެވޮޑިނުގަންނަވަމެވެ. އެހެނީ، މާތް ﷲއީ ހުރިހާ ކަމެއް ގާތުން ބައްލަވައިވޮޑިގަންނަވާ ރަސްކަލާނގެއެވެ. \n ދެން މާތް ﷲ ބަޔާންކުރައްވަނީ ޤިޔާމަތްދުވަހުގެ ޢަދުލުވެރި ޖަޒާގެ ވާހަކައެވެ. އެކަލާނގެ ވަޙީކުރައްވަނީ"],["އެދުވަހުން (މީސްތަކުންގެ عمل ތައް) ކިރައި ވަޒަން ކުރައްވާހުށީ حق ގޮތުގައެވެ. ފަހެ، އެމީހެއްގެ (ހެޔޮ عمل ތަކުގެ) ތިލަފަތްތައް ބަރުވެއްޖެ މީހާ (ދަންނާށެވެ!) ފަހެ، ދިންނަވާނޭ މީހުންނަކީ ހަމަ އެއުރެންނެވެ. (8)","ޤިޔާމަތްދުވަހު އަޅުތަކުންގެ ޢަމަލުތައް ކިރުއްވާހުށީ ޢަދުލުވެރި ތިލަފަތުންނެވެ. އިމާންކަމުންނާއި، ހެޔޮކަމުގެ ގިނަކަމުން އެމީހެއްގެ ޢަމަލުގެ ތިލަފަތް ބަރުވެއްޖެ މީހާއީ ޢަޛާބުން މިންޖުވެ ސުވަރުގެ އާއި ސަވާބު ކާމިޔާބުކޮށްފި މީހާއެވެ."],["އަދި އެމީހެއްގެ ތިލަފަތްތައް ލުއިވެއްޖެމީހާ (ދަންނާށެވެ!) ފަހެ، އެއުރެންނަކީ، ތިމަންރަސްކަލާނގެ آية ތަކަށް إنكار ކޮށް އުޅުމުގެ ސަބަބުން އެއުރެންގެ އަމިއްލަ نفس ތަކަށް ގެއްލުންދިން މީހުންނެވެ. (9)","ކާފިރުކަމާއި އަރައިގެންފައިވާ މުންކަރާތުގެ ސަބަބުން އެމީހެއްގެ ޢަމަލުގެ ތިލަފަތް ލުއިވެއްޖެ މީހާއީ ގެއްލެނިވެގެންވާ އަބާއްޖަވެރިޔާއެވެ. އޭނާއަށް އޭނާގެ ބާއްޖަވެރިކަމާއި އާޚިރަތުގެ ޙަޔާތް ގެއްލުނީއެވެ. އޭނާ ނަރަކައިގެ އަލިފާނުގައި އަބަދަށް ފަނާވޭވެ އޮންނަންޖެހުނީއެވެ. އޭނާ އަނިޔާވެރިވެ، ރަޙްމާންވަންތަ ރަސްކަލާނގެ އާޔަތްތައް ދޮގުކުރީތީއެވެ. ޢަމަލުތަކުގެ ތިލަފަތުގެ ވާހަކައަކީ ޙައިރާންވާން ޖެހޭ ވާހަކައެއް ނޫނެވެ. މިޒަމާނުގެ ސައިންސް މިވަނީ ހޫނުމިނާއި ފިނިމިން، ހަށިގަނޑުގައި ހުންނަ ޕްރެޝަރު، ޖައްވުގެ ޕްރެޝަރު، ވައިގެ ބާރުމިނާއި މިސްރާބު އެނގޭ ވަޒަންތަކެއް ނުވަތަ ތިލަފަތްތަކެއް ހޯދާފައެވެ. ވީއިރު އިންސާނުންގެ ޢަމަލުތައް ވަޒަންކުރެއްވުމަށް ޢާލަމްތަކުގެ ވެރިރަސްކަލާނގެ ކުޅަދުންވަންތަ ވެވޮޑިނުގަންނަވަނީހެއްޔެވެ؟"],["ހަމަކަށަވަރުން، ތިމަންރަސްކަލާނގެ ތިޔަބައިމީހުންނަށް ބިމުގައި ކަންތައްތައް ފަހިކޮށްދެއްވައި ބާރުވެރިކޮށްދެއްވީމެވެ. އަދި އެތާނގައި، ތިޔަބައިމީހުންނަށް ދިރިއުޅެވޭނެ ގޮތްތަކެއް ލެއްވީމެވެ. (އެހެނެއްކަމަކު) ތިޔަބައިމީހުން شكر ކުރަނީ ވަރަށްވެސް މަދުންނެވެ. (10)","އެންމެ ފަހުގެ ނަބިއްޔާ މުޙައްމަދު ﷺ ގެ މައްޗަށް މާތް ﷲ ބާވައިލެއްވި ތަކެއްޗަށް ތަބަޢަވުމަށް މައްކާގެ މުޝްރިކުންނަށް އަމުރުކުރައްވައި، އެނޫން ތަކެއްޗަށް ތަބަޢަވުން އެބައިމީހުންނަށް ނަހީކުރެއްވުމަށް ފަހު، އެކަލާނގެ މިވަނީ އެބައިމީހުންނަށް ދެއްވާފައިވާ، ޝުކުރުވެރިވުން ޙައްޤު ތަފާތު ނިޢުމަތްތައް އެބައިމީހުންނަށް ހަނދާންކޮށްދެއްވާފައެވެ. އެކަލާނގެ އަމުރާއި ނަހީއަށް އެބައިމީހުން ބޯލެނބުމަށް ބާރުއަޅުއްވައި ހިތްވަރުދެއްވުމަށެވެ. މާނައީ ހަމަކަށަވަރުން ތިމަންރަސްކަލާނގެ ތިޔަބައިމީހުންނަށް ބިމުގައި ކަންތައްތައް ފަހިކޮށްދެއްވައި ބާރުވެރިކުރެއްވީމެވެ. އެގޮތުން، ތިޔަބައިމީހުންގެ ބޭނުންތައް ފުރިހަމަ ކުރުމަށްޓަކައި ބިމުގައި ވަޒަންވެރިވެ، ބިނާކޮށް، ދަނޑުވެރިކަން ކުރުމަށް މަގުފަހިކޮށްދެއްވީމެވެ. އަދި ތިޔަބައިމީހުން ދިރިއުޅެ، ޙަޔާތް ވޭތުކުރުމަށް ބޭނުންވާ ކާބޯތަކެއްޗާއި އެފަދަ އެހެން ތަކެތި ބިމުގައި ލެއްވީމެވެ. މި ފަޟްލުވަންތަވެރިކަމާ، ނިޢުމަތްދެއްވުމަށް ފަހުވެސް، ތިޔަބައިމީހުން ޝުކުރުވެރިވަނީ ވަރަށް ކުޑަކޮށެވެ. އެ ފަޟްލުވަންތަވެރިކަމާއި، ނިޢުމަތް ތިޔަބައިމީހުންނަށް ލިބުނުކަން ތިޔަބައިމީހުން ޤަބޫލުނުކުރެއެވެ!"],["އަދި ހަމަކަށަވަރުން، ތިމަންރަސްކަލާނގެ ތިޔަބައިމީހުން (އެބަހީ: ތިޔަބައިމީހުންގެ أصل ކަމުގައިވާ آدم ގެފާނު) ހެއްދެވީމެވެ. ދެން ތިޔަބައިމީހުން (އެބަހީ: آدم ގެފާނު) صورة ކުރެއްވީމެވެ. ދެން ملائكة ންނަށް وحى ކުރެއްވީމެވެ. آدم ގެފާނަށް ތިޔަބައިމީހުން سجدة ކުރާށެވެ! ދެން إبليس ފިޔަވައި، އެއުރެން سجدة ކުރިއެވެ. سجدة ކުރި މީހުންގެ ތެރެއިން އޭނާ ނުވެއެވެ. (11)","މިއީ އިންސާނުންގެ ބައްޕާފުޅު އާދަމް عليه السلام ގެ ވާހަކެވެ. ﴿خَلَقْنَـٰكُمْ﴾ ގައި ޖަމްޢުގެ ލަފްޒު ބޭނުންކުރައްވާފައިވަނީ މާތްކުރެއްވުމުގެ ގޮތުންނެވެ. އެއީ ހުރިހާ އިންސާނުންގެ އަޞްލުކަމުގައި ވާތީއެވެ. މާނައީ ތިޔަބައިމީހުންގެ ބައްޕާފުޅު އާދަމު عليه السلام 0.0މަށިން ހެއްދެވީމެވެ. ދެން އެންމެ ރީތި ސިފައިގައި އެކަލޭގެފާނު ސިފަކުރައްވައި، އަދި އެންމެ ފުރިހަމަ ސޫރައިގައި އެކަލޭގެފާނު ލެއްވީމެވެ. ދެން އެކަލޭގެފާނަށް ސަޖިދަކުރުމަށް މަލާއިކަތުންނަށް އަމުރުކުރެއްވީމެވެ. އެކަލޭގެފާނުގެ މާތްކަން ހާމަކުރުމަށް ކުރެވުނު މާތްކޮށް ހިތުމުގެ ސަޖިދައެކެވެ. މަލާއިކަތުން އެއަމުރަށް ކިޔަމަންވެވަޑައިގަތެވެ. ލަޢުނަތްލެއްވި އިބްލީސު ފިޔަވައެވެ. އެކަލޭގެ އެކަމަށް ދެކޮޅުހަދައި، ބޮޑާވެގަނެ، ކާފިރުންގެ ތެރެއިން ވިއެވެ."],["އެކަލާނގެ وحى ކުރެއްވިއެވެ. ތިމަންރަސްކަލާނގެ ކަލެޔަށް أمر ކުރެއްވިހިނދު سجدة ކުރުން ކަލެޔަށް މަނާކުރީ ކޮންކަމެއް ހެއްޔެވެ؟ އެކަލޭގެ ދެންނެވިއެވެ. އެކަލޭގެފާނަށްވުރެ ތިމަން މާމޮޅެވެ. އިބަރަސްކަލާނގެ ތިމަން ހެއްދެވީ އަލިފާނުންނެވެ. އަދި އިބަރަސްކަލާނގެ އެކަލޭގެފާނު ހެއްދެވީ މަށީންނެވެ. (12)","ޢިއްޒަތްތެރިކަމާއި މަތިވެރިވަންތަކަމުގެ ވެރިރަސްކަލާނގެ އިބްލީސަށް ވަޙީކުރެއްވިއެވެ. ތިމަންރަސްކަލާނގެ ކަލެއަށް އަމުރުކުރެއްވުމުން ކަލޭ ސަޖިދަކުރުމުން މަނާވެގަތީ ކީއްވެހެއްޔެވެ؟ އެ މަލްޢޫނު ޖަވާބުގައި ދެންނެވިއެވެ. ތިމަން އާދަމު عليه السلام އަށް ވުރެ މާތްވެފައި ޝަރަފުވެރިއެވެ. މާތް މީހަކު އޭނާއަށްވުރެ ދަށް މީހަކަށް ސަޖިދަކުރާނީ ކިހިނެއްތޯއެވެ؟ ދެން އެކަލޭގެ ކުރީ ވަރަށް ނުބައި ޤިޔާސެކެވެ. އެ ޤިޔާސުގެ ޚުލާޞާއަކީ އެކަލޭގެ އުފެއްދެވި މާއްދާ އާދަމު عليه السلام އުފެއްދެވި މާއްދާއަށް ވުރެ މޮޅެވެ. އެހެނީ، އިބްލީސު އުފައްދަވާފައި ވަނީ އަލިފާނުންނެވެ. އަދި އާދަމު عليه السلام އުފައްދަވާފައި ވަނީ މަށިންނެވެ. އަލިފާން މަށްޓަށްވުރެ މޮޅެވެ! މާތްކަމަކީ ކިޔަމަންގަނެ، އަމުރުކުރެވޭ ކަންތައް ކުރުމުން ލިބޭ އެއްޗެއްކަން އެ މޮޔައަކަށް ނޭނގުނެވެ. އެ މަލްޢޫނު ބެލީ އުފެއްދެވި އަޞްލު މާއްދާއަށެވެ. މާތް ﷲ އާދަމު عليه السلام އަށް ޚާއްޞަކޮށް ދެއްވި ޝަރަފާއި މާތްކަމަށް އެކަލޭގެ ނުބަލައެވެ. އެއީ، އެކަލާނގެ އަތްޕުޅުން ހެއްދެވުމާއި، އެކަލާނގެ ރޫޙުފުޅުން އެކަލޭގެފާނަށް ފުމެލައްވައި، މަލާއިކަތުންނަށް ވެސް އެނގިވަޑައިނުގަތް ޢިލްމު އެކަލޭގެފާނަށް ދެއްވުމެވެ. މަލާއިކަތުން އާދަމު عليه السلام އަށް ސަޖިދަކުރަން އަމުރުކުރެއްވުގެ ސިއްރަކީ އެއީއެވެ. އެހެނަސް، އިބްލީސު ނުބައި ޤިޔާސެއް ކުރުމުން މާތް ﷲ އެ ޤިޔާސުގެ ނުބައި ނަތީޖާ އެކަލޭގެއަށް ދެއްކެވިއެވެ. އެކަލޭގެ ޤިޔާސްކުރީ އަލިފާން މަށްޓަށް ވުރެ ރަނގަޅުކަމުގައެވެ. އެކަމަކު އަލިފާނުގެ ޠަބީޢަތަކީ އަންދައި ހަލާކުކުރުމެވެ. މަށީގެ ޠަބީޢަތަކި މަންފާކޮށް ގަސް ހެއްދުމެވެ. އެކަލޭގެއަށް ވިސްނޭ ނަމަ، މަލާއިކަތުން ކަން ކުރެއްވި ފަދައިން ސަޖިދަކުރުމަށް އަވަސްވެގަތީހެވެ. އެހެންނަމަވެސް، އެކަލޭގެ ގޮތްދޫނުކުރުމާ، މޮޔަކަމުގެ ސަބަބުން ބޮޑާވެ، ދެކޮޅުހެދިއެވެ. އޭގެ ސަބަބުން އެކަލޭގެއަށް ލިބުނީ އަބާއްޖެވެރިކަމާ ހަލާކެވެ."],["އެކަލާނގެ وحى ކުރެއްވިއެވެ. ތިޔަތަނުން (އެބަހީ: ސުވަރުގެއިން) ކަލޭ ފައިބާށެވެ! ފަހެ، ތިޔަތާނގައި ހުރެ ކަލެޔަކަށް ބޮޑާވެގަތުމެއް ނެތެވެ. ފަހެ، ކަލޭ ނިކުންނާށެވެ! ހަމަކަށަވަރުން، ކަލޭވަނީ ދެރަވެ ނިކަމެތިވެގެންވާ މީހުންގެ ތެރެއިންނެވެ. (13)","މާތް ﷲ އިބްލީސަށް ވަޙީކުރެއްވިއެވެ. ކަލޭ އުޑުގެ މަލަކޫތުން ފައިބާށެވެ. އެހެނީ، ތިމަންރަސްކަލާނގެ އަމުރުފުޅަށް ކިޔަމަންތެރިނުވެ ބޮޑާވެގަތުމަށް ފަހު، ތިމަންރަސްކަލާނގެ ޤުދްސިއްޔަ އުޑުގައި ކަލޭ ހުރުމަކީ ކަލެއަށް އެކަށޭނަ، ކަލޭ ކުރުން ރަނގަޅުކަމެއް ނޫނެވެ. ފަހެ، ކަލޭ ނުކުންނާށެވެ. ކަލޭ ވަނީ ދެރަ ނިކަމެތީންގެ ތެރެއިންނެވެ. އިބްލީސް ބޮޑާކަން ފާޅުކުރުމުން މާތް ﷲ އެކަލޭގެއަށް ދެރަކަމާއި ނިކަމެތިކަން ދެއްވިއެވެ. ފަހެ، ﷲއަށް ޓަކައި ތަވާޟުޢުވެރިވެ ނިކަމެތިވެގަތް މީހާގެ ދަރަޖަ މާތް ﷲ އުފުއްލަވައެވެ. އަދި މާތް ﷲގެ މައްޗަށް ބޮޑާވެގަންނަ މީހާ އެކަލާނގެ ނިކަމެތިކުރައްވައެވެ."],["އެކަލޭގެ ދެންނެވިއެވެ. އެއުރެން ދިރުއްވައި، އަލުން ފޮނުއްވާނޭ ދުވަހާ ހަމަޔަށް ތިމަން ލަހައްޓަވާނދޭވެ! (14)","އެ މަލްޢޫނު މާތް ﷲއަށް ދެންނެވިއެވެ. އަދާމު عليه السلام އާއި އެކަލޭގެފާނުގެ ދަރިން އަލުން ދިރުއްވާ ދުވަހަށް ތިމަންނާއަށް މުހުލަތުދެއްވައި ލަސްކޮށްދެއްވާނދޭވެ."],["އެކަލާނގެ وحى ކުރެއްވިއެވެ. ހަމަކަށަވަރުން، ކަލޭވަނީ، ލަހައްޓަވާފައިވާ މީހުންގެ ތެރެއިންނެވެ. (15)","މާތް ﷲ ވަޙީކުރެއްވިއެވެ. ކަލެއަށް މުހުލަތުދެއްވައި، ހުރިހާ ޚަލްޤުތަކުން މަރުވާ ދުވަހަށް ކަލެއަށް ފަސްކޮށްދެއްވައިފީމެވެ. އަލުން ދިރުއްވާ ދުވަހަށް އެކަލޭގެއަށް މުހުލަތުދެއްވަން އެކަލޭގެ އެދުނީ މަރުން ސަލާމަތްވުމަށެވެ. އެކަލޭގެއަށް ދުނިޔެ ފަނާވާ ދުވަހާ ޖެހެންދެން މާތް ﷲ މުހުލަތު ދެއްވިއެވެ. އެހެނީ، ޚަލްޤުތަކުން ފަނާވެ ނެތިދިއުމާއެކު އެކަލޭގެ މަސައްކަތް ނިމުނީއެވެ. އެކަލޭގެ އެދުނު ފަދައިން އަލުން ދިރުއްވާ ދުވަހާ ހަމައަށް މާތް ﷲ މުހުލަތު ނުދެއްވިއެވެ. އެހެން އާޔަތަކުން މިވާހަކައަށް ތާއީދު ލިބެއެވެ. ﴿قَالَ فَإِنَّكَ مِنَ ٱلْمُنظَرِينَ * إِلَىٰ يَوْمِ ٱلْوَقْتِ ٱلْمَعْلُومِ﴾ (އެކަލާނގެ ވަޙީކުރެއްވިއެވެ. ކަލޭވަނީ މުހުލަތުދެއްވިގެންވާ މީހުންގެ ތެރެއިންނެވެ. ވަގުތު ކަނޑައެޅި އެނގިގެންވާ ދުވަހަށް ދާންދެނެވެ.)"],["އެކަލޭގެ ދެންނެވިއެވެ. އިބަރަސްކަލާނގެ ތިމަންނާ ތެދުމަގުން އެއްކިބާ ކުރައްވައި، ލެހެއްޓެވިކަމުގެ ސަބަބުން، ހަމަކަށަވަރުން، އެއުރެން އިބަރަސްކަލާނގެ ތެދުމަގަށް واصل ވުމަށް ހުރަސް އަޅާހުށީމެވެ. (16)","އިބްލީސު ދެންނެވިއެވެ. އިބަރަސްކަލާނގެ ޢިއްޒަތްތެރިކަން ގަންދީ ދަންނަވަމެވެ. އިބަރަސްކަލާނގެ ތިމަން މަގުފުރައްދަވައި، އިބަރަސްކަލާނގެ ރަޙްމަތުން ދުރުކުރައްވައި، އުޑުން ބޭލުއްވުމުގެ ސަބަބުން، މަގުފޭރޭ މީހުން ދަތުރުވެރިންނަށް ފާރަލައިގެން ތިބޭފަދައިން، ތިމަން ޙައްޤުގެ މަގުގައިވާ އާދަމުގެ ދަރިންނަށް ފާރަލައި، އިބަރަސްކަލާނގެ ދީނަށް ވަނުމުން އެބައިމީހުން ހުއްޓުވާނަމެވެ."],["ދެން އެއުރެންގެ ކުރިމަތިންނާއި، ފަހަތުންނާއި، އެއުރެންގެ ކަނާތްފަރާތުންނާއި ވާތްފަރާތުން (ވަސްވާސްދިނުމަށް) އެއުރެންގެ ގާތަށް ތިމަން އަންނަ ހުށީމެވެ. އަދި އޭގެ ގިނަމީހުންނަކީ، شكر ކުރާ މީހުން ކަމުގައި އިބަރަސްކަލާނގެ ދެކެވޮޑިއެއް ނުގަންނަވާނޫއެވެ. (17)","ދެން އެބައިމީހުންގެ ހުރިހާ ފަރާތަކުން، ކަނާތްފަރާތުންނާއި، ވާތްފަރާތުން، ކުރިމަތިންނާއި ފަހަތުން އެބައިމީހުންގެ ގާތަށް ތިމަން އަންނަހުށީމެވެ. އަދި އެބައިމީހުންގެ ތެރެއިން ގިނަ މީހުންނަކީ އިބަރަސްކަލާނގެ ނިޢުމަތްތަކަށް ޝުކުރުކުރާ ބަޔަކު ކަމުގައި އިބަރަސްކަލާނގެ ދެކެވޮޑިނުގަންނަވާނޫއެވެ. އެކަލޭގެ ހަތަރު ފަރާތުގެ ވާހަކަ ދެއްކީ ޢަދުއްވުން ޙަމަލާ ދެނީ އެ ހަތަރުފަރާތުން ކަމުގައި ވާތީއެވެ. އިބްނު ޢައްބާސް رضي الله عنه ވިދާޅުވިއެވެ. އެކަލޭގެއަށް އެބައިމީހުންގެ މަތިން ނާދެވޭނެއެވެ. އެއީ، ﷲ އާއި އެކަލާނގެ އަޅުންނާ ދެމުދު ހުރަހަކަށް އޭނާ ވެދާނެތީއެވެ."],["އެކަލާނގެ وحى ކުރެއްވިއެވެ. މަލާމާތް ލިބި، رحمة ން ދުރުކުރައްވާފައިވާ حال، ތިޔަތަނުން ކަލޭ ނުކުންނާށެވެ! އެއުރެންގެ ތެރެއިން ކަލެޔަށް تبع ވީ މީހުންނާއި، ތިޔަ އެންމެން އަޅުއްވައި، ތިމަންރަސްކަލާނގެ ނަރަކަ ފުރުއްވާހުށީމެވެ. (18)","މާތް ﷲ ވަޙީކުރެއްވިއެވެ. މަލާމާތް ލިބި، ނިކަމެތި ކުރެވި، ލަޢުނަތްލެއްވި، ތިމަންރަސްކަލާނގެ ރަޙްމަތުން ބޭރުކުރެވިގެންވާ ޙާލު އުޑުގެ މަލަކޫތުން ކަލޭ ނުކުންނާށެވެ. އަދި ތިމަންރަސްކަލާނގެ ހުވައިވަޙީކުރައްވަމެވެ. ކަލެއާއި، އިންސީންނާއި ޖިންނީންގެ ތެރެއިން ކަލެއަށް ތަބަޢަވީ މީހުން އަޅުއްވައި ތިމަންރަސްކަލާނގެ ނަރަކަ ފުރުއްވާހުށީމެވެ. ޝައިޠާނާއަށް ތަބަޢަވާ މީހުންނަކީ މާތް ﷲ އަށް އުރެދި އެކަލޭގެއަށް ކިޔަމަންވާ މީހުންނެވެ. މާތް ﷲ ގެ ވަޙީބަސްފުޅު ﴿ٱسْتَحْوَذَ عَلَيْهِمُ ٱلشَّيْطَـٰنُ فَأَنسَىٰهُمْ ذِكْرَ ٱللَّهِ ۚ أُو۟لَـٰٓئِكَ حِزْبُ ٱلشَّيْطَـٰنِ ۚ أَلَآ إِنَّ حِزْبَ ٱلشَّيْطَـٰنِ هُمُ ٱلْخَـٰسِرُونَ﴾ (ޝައިޠާނާ ވަނީ އެބައިމީހުންގެ މައްޗަށް ވެރިވެގެންފައެވެ. އަދި މާތް ﷲ ހަނދުމަކުރުމުން އެބައިމީހުން ހަނދުމަނެތި ކޮށްފައެވެ. އެބައިމީހުންނީ ޝައިޠާނާގެ ޖަމާޢަތުގެ މީހުންނެވެ. ހަމަކަށަވަރުން ޝައިޠާނާގެ ޖަމާޢަތުގެ މީހުންނީ ގެއްލެނިވެގެންވާ މީހުންނެވެ.) ގައި އެކަލާނގެ އެބައިމީހުންނަށް ނަންދެއްވާފައިވަނީ ޝައިޠާނާގެ ޖަމާޢަތުގެ ނަމުންނެވެ. ދެން މިވަނީ އާދަމު عليه السلام ގެ އެންމެ ބޮޑު ޢަދުއްވު، ލަޢުނަތްލެއްވި އިބްލީސާ މެދު ސަމާލުވެ ހުންނެވުމަށް، އެކަލޭގެފާނަށްގޮވައިލައްވާފައެވެ. އެކަލާނގެ ވަޙީކުރައްވަނީ"],["އޭ آدم ގެފާނެވެ! ކަލޭގެފާނާއި، ކަލޭގެފާނުގެ އަނބިކަނބަލުން ސުވަރުގޭގައި އުޅުއްވާށެވެ! ފަހެ، ތިޔަ ދެކަނބަލުން ބޭނުން އެއްޗަކުން ފަރިއްކުޅުއްވާށެވެ! (އެކަމަކު) ތިޔަ ދެކަނބަލުން، މިހިރަ ގަހާ ކައިރިވެވަޑައިނުގަންނަވާހުށިކަމެވެ! ފަހެ، (ކައިރިވެވަޑައިގެންފިނަމަ) އޭރުން ތިޔަ ދެކަނބަލުން ވާހުށީ، އަނިޔާވެރިންގެ ތެރެއިންނެވެ. (19)","ތިމަން ﷲ ވަޙީކުރެއްވީމެވެ. އޭ އާދަމު عليه السلام އެވެ. ކަލޭގެފާނުގެ އަނބިކަނބަލުން ޙައްވާ عليها السلام އާއެކު ކަލޭގެފާނު ސުވަރުގޭގައި އުޅުއްވާށެވެ. އަދި ތިޔަދެކަނބަލުން ބޭނުންފުޅު ތަނެއްގެ މޭވާއިން ބޭނުންފުޅު އެއްޗެއް ފަރިއްކުޅުއްވާށެވެ. ކަނޑައެޅިފައިވާ ވަކި ގަހަކާ ތިޔަ ދެކަނބަލުން ކައިރިވެވަޑައިނުގަންނަވާށެވެ. އޭރުން ތިޔަދެކަނބަލުން އަމިއްލަ ނަފުސަށް އަނިޔާވެރިވެވަޑައިގަތުމުގެ ސަބަބުން ގެއްލެނިވެގެންވާ މީހުންގެ ތެރެއިން ވެވަޑައިގެންފާނެއެވެ. މާތް ﷲ އެދެކަނބަލުންނަށް، ކަނޑައަޅުއްވައި ދެއްކެވި ވަކި ގަހަކުން މެނުވީ، ސުވަރުގޭގެ ހުރިހާ މޭވާއަކުން އެދެކަނބަލުން ފަރިއްކުޅުއްވުން ހުއްދަކުރެއްވިއެވެ. އެގަހުން ފަރިއްކުޅުއްވުން އެދެކަނބަލުންނަށް ނަހީކުރެއްވިއެވެ. އެދެކަނބަލުން އިމްތިޙާނުކުރެއްވުމުގެ ގޮތުންނެވެ. މާތް ﷲއެގަހުގެ ބާވަތް ބަޔާންކުރައްވާފައި ނުވެއެވެ. އެގަހުގެ ބާވަތް އެނގުމުގައި އަހަރުމެންނަށް ފައިދާއެއް އޮތްނަމަ މާތް ﷲ އެގަހުގެ ބާވަތް ބަޔާންކުރެއްވީހެވެ. ވަސްވާސްދިނުމާއި، މަކަރުހެދުމާއި، ލަނޑުދިނުމުގައި ލަޢުނަތްލެއްވި އިބްލީސުގެ ދައުރު ފެށެނީ މިހިސާބުންނެވެ. އެކަލޭގެއާ ބެހޭގޮތުން މާތް ﷲ ވަޙީކުރައްވަނީ"],["ދެންފަހެ، އެ ދެކަނބަލުންގެ عورة އިން އެ ދެކަނބަލުންނަށް ނިވައިވެގެންވާ ތަން ފާޅުކުރުމަށްޓަކައި، އެ ދެކަނބަލުންނަށް شيطان އާ ވަސްވާސްދިނެވެ. އަދި އެކަލޭގެ ދެންނެވިއެވެ. ތިޔަ ދެކަނބަލުން ދެ ملائكة ން ކަމުގައި ވެދާނެ ކަމަށްޓަކައި، ނުވަތަ އަބަދަށް ދެމިތިބެނިވި މީހުންގެ ތެރެއިން ތިޔަ ދެކަނބަލުން ވެދާނެކަމަށްޓަކައި މެނުވީ ތިޔަ ދެކަނބަލުންގެ ވެރިރަސްކަލާނގެ ތިޔަ ދެކަނބަލުން އެގަހާ ކައިރިވެވަޑައިގަތުން منع އެއް ނުކުރައްވަތެވެ. (20)","ޢައުރަ ކަޝްފުކުރުން ހުތުރުވެގެންވާއިރު، އެދެކަނބަލުން ނިވާކުރައްވާފައިވާ ދެކަނބަލުންގެ ޢައުރަ ކަޝްފުކުރުމަށްޓަކައި ޝައިޠާނާ އެދެކަނބަލުންނަށް ސިއްރުގޮތުގައި ވަސްވާސް ދިނެވެ. އެކަލޭގެ ބޭނުންވީ އެދެކަނބަލުންގެ ޢައުރަ ކަޝްފުކޮށް އެދެކަނބަލުންނަށް ހުތުރުވާ ކަމެއް ކުރިމަތިކުރުމަށެވެ. ޢައުރައަށް سوءة ކިއުނީ އެއީ ބުއްދި ހަމަޖެހޭ މީހަކަށް ފާޅުކުރުން ހުތުރު ތަނަކަށް ވާތީއެވެ. އެހެނީ، ޢައުރަ ކަޝްފުކުރުމަކީ ޠަބީޢީ ގޮތުންވެސް ނޭދެވޭ ހުތުރު ކަމެކެވެ. ޢައުރަ ކަޝްފުކޮށްގެން މޮޔައަކު ނޫން މީހަކު އުފާނުކުރާނެއެވެ.\n ދެން އެކަލޭގެ ދޮގުހެދުމާއި އޮޅުވާލުން އިތުރުކޮށް ބުންޏެވެ. މާތް ﷲ ތިޔަ ދެކަނބަލުންނަށް އެގަހުން ފަރިއްކުޅުއްވުން މަނާކުރެއްވީ ތިޔަ ދެކަނބަލުން މަލާއިކަތުންނަށް ވެވަޑައިގަތުމަށް، ނުވަތަ އަބަދުގެ އަބަދަށް ސުވަރުގޭގައި ތިއްބަވާ ބޭފުޅުންނަށް ވެވަޑައިގަތުމަށް އެކަލާނގެ ނުރުއްސެވުން މެނުވީ އެހެންކަމެއް ވެގެންނެއް ނޫނެވެ."],["އަދި އެކަލޭގެ ހުވާކޮށް، އެ ދެކަނބަލުންނަށް ދެންނެވިއެވެ. ހަމަކަށަވަރުން، ތިމަންނާވަނީ، ތިޔަ ދެކަނބަލުންނަށް ހެޔޮ نصيحة ދޭ މީހުންގެ ތެރެއިންކަން ކަށަވަރެވެ. (21)","މާތް ﷲގެ އިއްޒަތްތެރިކަމާއި މަތިވެރިވަންތަކަން ގަންދީ އެދެކަނބަލުން ކުރިފުޅުމަތީގައި ހުވާކޮށްފައި އެކަލޭގެ ބުންޏެވެ. މިއީ ތިޔަ ދެކަނބަލުންނަށް ހެޔޮއެދިގެން، ސުވަރުގޭގައި އަބަދުގެ އަބަދަށް ތިއްބެވުން އެދޭތީ ތިމަން ދޭ ނަސޭހަތެވެ."],["މަކަރުވެރިކަމުން އެކަލޭގެ އެ ދެކަނބަލުން ހަލާކުގެ ތެރެޔަށް ވައްޓާލިއެވެ. ދެންފަހެ، އެ ދެކަނބަލުން، އެ ގަހުން ރަހަބެއްލެވިހިނދު، އެ ދެކަނބަލުންގެ عورة އެ ދެކަނބަލުންނަށް ފާޅުވެއްޖެއެވެ. އަދި އެ ދެކަނބަލުން ސުވަރުގޭގެ (ގަހުގެ) ފަތްތަކުން (عورة) ނިވާކުރެއްވުމަށް އަވަސްވެވަޑައިގަތެވެ. އަދި އެ ދެކަނބަލުންގެ ވެރިރަސްކަލާނގެ، އެ ދެކަނބަލުންނަށް ނިދާ އިއްވެވިއެވެ. އެގަހާ ކައިރިވެވަޑައިގަތުން ތިމަންރަސްކަލާނގެ ތިޔަ ދެކަނބަލުންނަށް ނަހީ ނުކުރައްވަން ހެއްޔެވެ؟ އަދި ހަމަކަށަވަރުން، شيطان އާއީ، ތިޔަ ދެކަނބަލުންނަށް بيان ވެގެންހުރި عداوة ތެރިއެއް ކަމަށް وحى ނުކުރައްވަން ހެއްޔެވެ؟ (22)",'މަކަރުވެރިކަމުން މާތް ﷲ ގަންދީ ހުވައިކޮށް އެކަލޭގެ އެދެކަނބަލުންނަށް ލަނޑުދިނެވެ. އާދަމު عليه السلام ހީފުޅުކުރެއްވީ އެއްވެސް ފަރާތަކުން މާތް ﷲ ގަންދީ ދޮގު ހުވައި ނުކުރާނެ ކަމަށެވެ. އެހެންކަމުން، އެކަލޭގެ ހުވައިކޮށް ވަސްވާސްދީގެން އެދެކަނބަލުންނަށް އޮޅުވައިލިއެވެ. ދެން، އެދެކަނބަލުން އެގަހުން ފަރިއްކުޅުއްވުމުން، އެދެކަނބަލުންގެ ޢައުރަ ދެކަނބަލުންނަށް ކަޝްފުވިއެވެ. އެހިނދު ދެކަނބަލުން ލަދުފުޅުގެންވަޑައިގަތެވެ. ދެން، ދެކަނބަލުން ޢައުރައިގެ މަތީގައި ސުވަރުގޭގެ ގަހުގެ ފަތް އަޅުއްވަން ފެއްޓެވިއެވެ. އެފަތުން ޢައުރަ ނިވައިކުރެއްވުމަށެވެ. ކުރިން އެދެކަނބަލުންގެ ޢައުރަ މާތް ﷲ ނިވާކުރައްވާފައި ވަނީ ސުވަރުގޭގެ ޒީނަތްތެރިކަމުންނެވެ. ދެކަނބަލުންގެ ޢައުރަމަތީގައި ހުރީ ނޫރެއް ލައްވާފައެވެ. އެއްބޭފުޅަކަށް އަނެއް ބޭފުޅެއްގެ ޢައުރަ ފެނިވަޑައިނުގަންނަވާ ގޮތަށެވެ. އެހިނދު މާތް ﷲ އެދެކަނބަލުންނަށް ގޮވައިލެއްވިއެވެ. އެގަހުން ފަރިއްނުކުޅުއްވުމަށް ތިމަންރަސްކަލާނގެ ތިޔަ ދެކަނބަލުންނަށް އިންޒާރުނުކުރައްވަމުހެއްޔެވެ؟ އަދި ލަޢުނަތްލެއްވި ޝައިޠާނާގެ ޢަދާވާތްތެރިކަމާ، އެކަލޭގެއަކީ ފާޅުގައި ހުރި ޢަދުއްވެއްކަން ތިޔަ ދެކަނބަލުންނަށް ނުއަންގަވަމުހެއްޔެވެ؟ عَنْ اِبْن عَبَّاس , قَالَ :قَالَ (اللهُ لِآدَمَ): أَمَا كَانَ لَك فِيمَا مَنَحْتُك مِنْ الْجَنَّة وَأَبَحْتُكَ مِنْهَا مَنْدُوحَة عَمَّا حَرَّمْت عَلَيْك ؟ قَالَ: بَلَى يَا رَبّ ، وَلَكِنْ وَعِزَّتك مَا حَسِبْت أَنَّ أَحَدًا يَحْلِف بِك كَاذِبًا. (تفسير الطبري، ج: 12، ص: 355) (ޢަބްދުﷲ ބްނު ޢައްބާސް رضي الله عنه ގެ އަރިހުން ރިވާވެގެން ވެއެވެ. މާތް ﷲ އާދަމު عليه السلام އަށް ވަޙީކުރެއްވިއެވެ. "ތިމަން ﷲ ކަލޭގެފާނަށް ދެއްވައި ހުއްދަކުރެއްވި ސުވަރުގޭގެ ގަސްތައް މިގަސް ފިޔަވައި ކަލޭގެފާނަށް ނުފުދުނީ ހެއްޔެވެ؟" އެހިނދު އެކަލޭގެފާނު ދެންނެވިއެވެ! "އިބަރަސްކަލާނގެ ޢިއްޒަތްތެރިކަން ގަންދެއްވަމެވެ. އެހެންނަކުން ނޫނެވެ. މިއަޅާ ހީކުރީ އިބަރަސްކަލާނގެ އެއްވެސް މަޚްލޫޤެއް އިބަރަސްކަލާނގެ ގަންދީ ދޮގުހުވައި ނުކުރާނެކަމަށެވެ.") (ތަފްސީރުއް ޠަބަރީ، ޙަދީޘު: 11198) ދެން، މާތް ﷲ އެކަލޭގެފާނަށް ވަޙީކުރެއްވިއެވެ. ތިމަންރަސްކަލާނގެ ޢިއްޒަތްތެރިކަން ގަންދެއްވައި ވަޙީކުރައްވަމެވެ. ކަލޭގެފާނު ބިމަށް ބާލުއްވާހުށީމެވެ. އެއަށްފަހު، ބުރަ މަސައްކަތް ކުރައްވައިގެން މެނުވީ ކަލޭގެފާނަށް ދިރިނުއުޅުއްވޭނެއެވެ. ދެން އެކަލޭގެފާނު ބާލުއްވައި، ފަސްގަނޑު ޖައްސަވައި ދަނޑުވެރިކަން ކުރައްވަން އެންގެވިއެވެ. އެކަލޭގެފާނު ފަސްގަނޑު ޖައްސަވައި، ދަނޑަށް ފެންދެއްވައި، ފުށްގަނޑު ތައްޔާރުކުރައްވައި ރޮށި ފިއްސެވިއެވެ. ފަހެ، އެކަލޭގެފާނު އަރާމާއި ބާއްޖަވެރިކަމުގެ ދިރިއުޅުއްވުމަކުން، ބުރަ މަސައްކަތާއި އަބާއްޖަވެރިކަމުގެ ދިރިއުޅުމަކަށް ބަދަލުވެވަޑައިގަތެވެ.'],["އެ ދެކަނބަލުން ދެންނެވިއެވެ. އަޅަމެންގެ ވެރިރަސްކަލާކޮ! އަޅަމެންގެ އަމިއްލަ نفس ތަކަށް އަޅަމެން އަނިޔާވެރި ވެއްޖައީމުއެވެ. އަދި އަޅަމެންނަށް އިބަރަސްކަލާނގެ ފާފަ ނުފުއްސަވައިފިނަމަ، އަދި رحمة ނުލައްވައިފިނަމަ، އަޅަމެންވާހުށީ، ގެއްލެނިވެގެންވާ މީހުންގެ ތެރެއިންނެވެ. (23)",'އެދެކަނބަލުން ކުރެއްވުނު ކުށަށް އިޢުތިރާފުވެވަޑައިގެން، ފާފައިން ތައުބާވެވަޑައިގަތެވެ. އަދި މާތް ﷲގެ ފާފަފުއްސެވުމަށާ ރަޙްމަތަށް އެދިވަޑައިގަތެވެ. އާދަމު عليه السلام އަށް މާތް ﷲގެ ޙަޟްރަތުން ލިބިވަޑައިގަތް ދުޢާތަކަކީ މިއީއެވެ. އެކަލިމަތަކުން މާތް ﷲއަށް ދުޢާ ދެންނެވުމަށް އެކަލާނގެ އާދަމު عليه السلام އަށް އިލްހާމުކުރެއްވިއެވެ. މިކަލިމަތަކުގެ ވާހަކަ އަލްބަޤަރާ ސޫރަތުގެ މިއާޔަތުގައިވެއެވެ. ﴿فَتَلَقَّىٰٓ ءَادَمُ مِن رَّبِّهِۦ كَلِمَـٰتٍ فَتَابَ عَلَيْهِ﴾ (ދެން އާދަމު عليه السلام އަށް މާތް ﷲގެ ޙަޟްރަތުން ކަލިމަތަކެއް ލިބިވަޑައިގަތެވެ. އެކަލިމަތައް ބޭނުންކުރައްވައިގެން އެކަލޭގެފާނު މާތް ﷲ ގެ ޙަޟްރަތަށް ތައުބާވެވަޑައިގަތުމުން މާތް ﷲ އެކަލޭގެފާނުގެ ތައުބާ ޤަބޫލުކުރެއްވިއެވެ.) މިދުޢާތަކުގައި ވަނީ އެކަލޭގެފާނުގެ ދަރިންނަށް މާތް ﷲއަށް ތައުބާވާނެ ގޮތް ދަސްކޮށްދެއްވާފައެވެ. އެއީ ތައުބާވާ މީހާ މިފަދައިން ކިއުމެވެ. "يَا رَبِّ إِنِّي ظَلَمْتُ نَفْسِي فَاغْفرْ لِي" (މިއަޅާގެ ވެރިރަސްކަލާކޮ! ހަމަކަށަވަރުން މިއަޅާ ވަނީ މިއަޅާގެ ނަފުސަށް އަނިޔާވެރިވެފައެވެ. އެހެންކަމުން، އިބަރަސްކަލާނގެ މިއަޅާގެ ފާފަ ފުއްސަވައިދެއްވާނދޭވެ!)'],["އެކަލާނގެ وحى ކުރެއްވިއެވެ. ތިޔަބައިމީހުންގެ އެއްބަޔަކު އަނެއްބަޔަކާ عداوة ތެރިން ކަމުގައިވާ حال، ތިޔަބައިމީހުން (ބިމަށް) ފައިބާށެވެ! އަދި ބިމުގައި ތިޔަބައިމީހުންނަށްޓަކައި، قرار ވެ ތިބެނިވި ތަނަކާއި، ހިނދުކޮޅަކަށް ދުނިޔޭގެ ވަގުތީ އުފަލެއްވެއެވެ. (24)","މާތް ﷲ ވަޙީކުރެއްވިއެވެ. ތިމަންރަސްކަލާނގެ ޤުދްސިއްޔަ އުޑުން ތިޔަބައިމީހުންގެ ދިރިއުޅުން އެތަނެއްގައި ހަމަޖެހިފައިވާ ބިމަށް ފައިބާށެވެ. ތިޔަބައިމީހުންގެ އެއްބަޔަކީ އަނެއް ބައެއްގެ ޢަދުއްވުންނެވެ. ތިޔަބައިމީހުން އެބިމުގައި ތިޔަބައިމީހުންނަށް ކަނޑައެޅިފައިވާ އަޖަލުޖެހެންދެން ޤަރާރުވެ، ފައިދާ ލިބިގަނެ، އުފާލިބިގަންނާށެވެ."],["އެކަލާނގެ وحى ކުރެއްވިއެވެ. ތިޔަބައިމީހުން ދިރިއުޅޭހުށީ، އެތާނގައެވެ. އަދި މަރުވާހުށީވެސް އެތާނގައެވެ. އަދި (قيامة ދުވަހުން ދިރުއްވައި) ނެރުއްވާހުށީވެސް އެތަނުންނެވެ. (25)","މާތް ﷲ އާދަމު عليه السلام އަށާއި އެކަލޭގެފާނުގެ ދަރިންނަށް ވަޙީކުރެއްވިއެވެ. ތިޔަބައިމީހުން ޙަޔާތް ވޭތިކޮށް، ދިރިއުޅެ، މަރުވެ ވަޅުލެވޭނީ އެ ބިމުގައެވެ. އަދި ޙިސާބު ބައްލަވައި، ޖަޒާ ދެއްވުމަށް ޤިޔާމަތްދުވަހު ނެރެވޭނީވެސް އެބިމުންނެވެ. މަނާކުރެވިފައިވާ ގަހުން ފަރިއްކުޅުއްވުންވީ އާދަމު عليه السلام އާއި އެކަލޭގެފާނުގެ އަނބިކަނބަލުން އުފާވެރިކަމާއި، ބާއްޖަވަރިކަމުގެ ގޮވަތިކަމުގައިވާ ސުވަރުގެއިން ނުކުންނަވައި، ވަރުބަލިކަމާއި، އަބާއްޖަވެރިކަމުގެ ގޮވަތި ކަމުގައިވާ ބިމަށް ފައިބާވަޑައިގަންނަވަން ޖެހިވަޑައިގަތް ސަބަބަށެވެ. އާދަމުގެދަރިންނަށް ދީނުގެ ތަކުލީފު ޖައްސަވައި އެބައިމީހުން އިމްތިހާނުކުރެއްވުން ފުރިހަމަކުރެއްވުމަށެވެ. \n ދެން މާތް ﷲ މިވަނީ އާދަމުގެދަރިންނަށް އެކަލާނގެ ދެއްވި ހެދުމާއި، ޒީނަތްތެރިކަމާއި، ދުނިޔަވީ އުފާތަކުގެ ވާހަކަ ބަޔާންކުރައްވައި، ޝައިޠާނާގެ ފިތުނަވެރިކަމަށް ސަމާލުވެ ތިބުމަށް އަންގަވާފައެވެ."],["އޭ آدم ގެދަރިންނޭވެ! ތިޔަބައިމީހުންގެ عورة ތައް ނިވައިކުރަނިވި ހެދުމާއި، ޒީނަތްތެރި ފޭރާން، ތިމަންރަސްކަލާނގެ ތިޔަބައިމީހުންނަށް ދެއްވީމެވެ. އަދި تقوى ގެ ފޭރާން މާހެޔޮކަން ބޮޑެވެ. އެކަންތައްތައްވަނީ، اللَّه ގެ آية ތަކުގެ ތެރެއިންނެވެ. (އެއީ) އެއުރެން ހަނދުމަ ކުރުމަށްޓަކައެވެ. (26)","އޭ އާދަމުގެދަރީންނޭވެ! ތިމަންރަސްކަލާނގެ ތިޔަބައިމީހުންނަށްޓަކައި ޢައުރަ ނިވާކުރާނޭ ހެދުމާއި، ތިޔަބައިމީހުން ރީތިކޮށް، ޒީނަތްތެރިކުރާނޭ ހެދުން އުފެއްދެވީމެވެ. މިގޮތުން ދެ ހެދުމަކުން ތިޔަބައިމީހުންގެ މައްޗަށް ދީލަތިވެވޮޑިގަތީމެވެ. އެއީ، ޒީނަތްތެރިކަމުގެ ހެދުމަކާއި، ޢައުރަ ނިވާކުރާނޭ ހެދުމެކެވެ. ހެދުން ބާވައިލެއްވިކަމަށް ވަޙީކުރެއްވީ ބިމުން ނުކުންނަ ކޮންމެ އެއްޗެއް އެއީ އުޑުން ބާވައިލައްވާ ބަރަކާތުން އުފެދޭ އެއްޗަކަށް ވާތީއެވެ. ފަހެ، ވާރޭ ވެހުމުން ބިމުން ކަފަގަސް ހެދި، އެކަފައިން ހެދުން އުފައްދައެވެ. ހެދުމަކީ އެކަލާނގެ ވެދެއްވި އިޙްސާންތެރިކަމަކަށް ވަނީ، ހެދުމެއް ނެތި ޢައުރަ ކަޝްފުވުމުން ލިބޭ ހުތުރުކަމާއި ވާ ބޭޒާރުގެ ސަބަބުންނެވެ. ދެން އެކަލާނގެ މިވަނީ އެހެން ވައްތަރެއްގެ ހެދުމެއްގެ ވާހަކަ ބަޔާންކުރައްވާފައެވެ. އެއީ ބިރުވެތިކަމާއި ވަރަޢަވެރިކަމުގެ ފޭރާމެވެ. އެކަލާނގެ ވަޙީކުރައްވަނީ ﴿وَلِبَاسُ ٱلتَّقْوَىٰ ذَ‌ٰلِكَ خَيْرٌ﴾ ބިރުވެތިވުމާއި ވަރަޢަވެރިކަމުގެ ފޭރާމަކީ އިންސާނާ ލައި އެއިން ޒީނަތްތެރިވާން އެންމެ ރަނގަޅު ފޭރާމެވެ. އެހެނީ، ބޭރުފުށުގެ ސާފުކަމަށް ވުރެ އެތެރެފުށުގެ ޠާހިރުކަން މާމަތިވެރިއެވެ. ޅެންވެރިޔާ ވިދާޅުވެފައިވާ ފަދައިންނެވެ.\n وخيرلباس المرء طاعة ربه ولا خير فيمن كان لله عاصيا\n (އިންސާނާގެ އެންމެ ރަނގަޅު ލިބާހަކީ އޭނާގެ ވެރިރަސްކަލާނގެއަށް ކިޔަމަންވުމެވެ. މާތް ﷲއަށް އުރެދޭ މީހާގެ އެއްވެސް ހެޔޮކަމެއް ނެތެވެ.) ﴿ذَ‌ٰلِكَ مِنْ ءَايَـٰتِ ٱللَّهِ لَعَلَّهُمْ يَذَّكَّرُونَ﴾ މާތް ﷲ ތިޔަބައިމީހުންނަށް ދެއްވި ހެދުމުގެ ނިޢުމަތް ހިމެނެނީ މާތް ﷲގެ ފަޟްލުވަންތަވެރިކަމާއި، އެކަލާނގެ ރަޙްމަތް އަޅުތަކުންގެ މައްޗަށް ޢާއްމުވެގެންވާކަމުގެ މައްޗަށް ދަލީލުކޮށްދޭ ދަލީލުތަކުގެ ތެރެއިންނެވެ. އެބައިމީހުން މިނިޢުމަތްތައް ދެނެގަނެ އެއަށްޓަކައި އެބައިމީހުންގެ ވެރިރަސްކަލާނގެއަށް ޝުކުރުވެރިވުމަށެވެ. މިއާޔަތުގައި ވަރަށް ރިވެތި އިސްތިޢާރާއެއް ވެއެވެ. އެއީ، މާތް ﷲއަށް ބިރުވެތިވެ އެކަލާނގެއަށް އީމާންވުން އިންސާނާގެ ހަށިގަނޑާއި ޢައުރަ ނިވާކޮށް، ހުތުރު ކަންތައް ފޮރުވައި، އޭނާ ރިވެތިކޮށް ޒީނަތްތެރިކޮށްދޭ ހެދުމެއްގެ ގޮތުގައި ސިފަކުރެއްވުމެވެ. އެހެންވެ، އެކަލާނގެ މިފަދައިން ވަޙީކުރެއްވިއެވެ. ހަމަ އެހެންމެ، ريش ނަންގަވާފައި ވަނީ ދޫނީގެ ފަތުންނެވެ. އެއީ ދޫނީގެ ހެދުމާއި ޒީނަތްތެރިކަން ކަމުގައި ވާތީއެވެ."],["އޭ آدم ގެދަރިންނޭވެ! ތިޔަބައިމީހުންގެ މައިންބަފައިން ކަމުގައިވި (آدم ގެފާނާއި حوّاء ގެފާނާއި) ދެކަނބަލުންގެ عورة އެ ދެކަނބަލުންނަށް ދެއްކުމަށްޓަކައި، އެ ދެކަނބަލުންގެ ފޭރާން ބާލައި، އެ ދެކަނބަލުން ސުވަރުގެއިން ނެރެލިފަދައިން، شيطان އާ ތިޔަބައިމީހުން ހެއްލުންތެރިކުރިޔަ ނުދޭހުށިކަމެވެ! ހަމަކަށަވަރުން، ތިޔަބައިމީހުންނަށް އެ شيطان ން ނުފެންނަހިނދުގައި، އެ شيطان އާއާއި، އޭނާގެ لشكر އަށް ތިޔަބައިމީހުން ފެނެއެވެ. ހަމަކަށަވަރުން، إيمان ނުވާ މީހުންނަށް، ވާގިވެރިވާ ބަޔަކު ކަމުގައި، ތިމަންރަސްކަލާނގެ شيطان ން ލެއްވީމެވެ. (27)","ނަސޭހަތާއި ހަނދާންކޮށްދިނުމުގެ މަޤާމުގައި ތަކުރާރުކޮށް ގޮވައިލުމަކީ އަސަރުކުރުވުމަށް ބޭނުންކުރެވޭ އެންމެ ވަރުގަދަ އެއް އުސްލޫބެވެ. މާނައީ އޭ އާދަމުގެދަރީންނޭވެ! ތިޔަބައިމީހުންގެ ބައްޕާފުޅަށް މަލާއިކަތުން ސަޖިދަކުރުވައި މާތް ކުރެއްވި މީހުންނޭވެ! ތިޔަބައިމީހުންގެ ބައްޕާފުޅާއި، މައިކަމަނާ ކަމުގައިވާ އާދަމު عليه السلام އާއި ޙައްވާ عليها السلام ހެއްލުންތެރިކޮށް އެ ދެކަނބަލުން ގަހުން ފަރިއްކުޅުއްވުމުގެ ސަބަބުން ސުވަރުގެއިން ނުކުމެވަޑައިގަންނަވަން ޖެހުނުގޮތަށް ޝައިޠާނާ ތިޔަބައިމީހުން ހެއްލުންތެރިކޮށް، މުޞީބާތާއި އިމްތިޙާނާއި ފިތުނަޔަށް ތިޔަބައިމީހުން ވައްޓާލިޔަ ނުދޭހުށިކަމެވެ. އިބްލީސުގެ އެންމެ ބޮޑު މަޤްޞަދަކަށް ވެފައި އޮތީ، އެދެކަނބަލުންގެ ހެދުންކޮޅު ބާލުވައި، ޢައުރަ ކަޝްފުކުރުމެވެ. އެހެންކަމުން އެކަލޭގެ ހެއްލުންތެރިކަމާއި މަގުފުރެއްދުމަށް ތިޔަބައިމީހުން ސަމާލުވެ އެކަމުން ރައްކާތެރިވާށެވެ. ތިޔަބައިމީހުންނަށް ޝައިޠާނާ ނުފެންނަ ހިނދު އެކަލޭގެއާއި އެކަލޭގެ ލަޝްކަރަށް ތިޔަބައިމީހުން ފެނެއެވެ. އެހެނީ، ޣައިބަށް އީމަންވުމުގެ ބައި ޙާޞިލުވުމަށްޓަކައި، މާތް ﷲ ވަނީ އަހަރުމެންނަށް އެބައިމީހުން ނުފެންނަ ގޮތް ހައްދަވާފައެވެ. ތިބާއަށް ނުފެނި ތިބާގެ ޢަދުއްވު އަންނަ ނަމަ އޭނާގެ ބިރުވެރިކަން ބޮޑުވެފައި، އޭނާގެ މަކަރާއި، ޙީލަތަށް ރައްކާތެރިވުން ލާޒިމުވާނެއެވެ. ހަމަކަށަވަރުން މާތް ﷲއަށް އީމާންނުވާ ކާފިރުންނަށް އެހީތެރިންނާއި، އެކުވެރިން ކަމުގައި ތިމަންރަސްކަލާނގެ ޝައިޠާނުން ލެއްވީމެވެ. އެބައިމީހުން ކާފިރުވެ އުރެދުނީތީއެވެ. ޝައިޠާނާއަށް ނިސްބަތްކޮށް އިންސާނުން ތިންބަޔަކަށް ބެހިދާނެއެވެ. \n މާތް ﷲ އެބައިމީހުން ރައްކާތެރިކުރައްވާފައިވާ ބައި: ފަހެ، ޝައިޠާނާއަށް އެބައިމީހުން ހެއްލުންތެރިކޮށް މަގު ނުފުރެއްދޭނެއެވެ. އެއީ ނަބީބޭކަލުންނާއި ރަސޫލުބޭކަލުންނެވެ.\n އެބައިމީހުންގެ ވަށައިގެން ޝައިޠާނުން އެނބުރޭ ބައި: އެބައިމީހުންނަށް މާތް ﷲގެ އެންގެވުމާ ޚިލާފުވެ ފާފައެއް ކުރެވިއްޖެނަމަ އެކަލާނގެ ޙަޟްރަތަށް ރުޖޫޢަވެ ތައުބާވުމުން މާތް ﷲ އެބައިމީހުންގެ ފާފަ ފުއްސަވައި ދެއްވައެވެ. އެބައިމީހުންނީ މުއުމިނުންނެވެ. \n ޝައިޠާނުންގެ އަތްދަށުވެ، ކުޑަކުދިން އަތުގައި އޮންނަ ބޯޅައެއް ފަދައިން ބޭނުންގޮތަކަށް ޝައިޠާނުން އެބައިމީހުންނާއި ކުޅޭ ބައި: އެއީ ކާފިރުންނާއި ނުކިޔަމަންތެރިކަމުގައި ހައްދު ފަހަނައަޅާފައިވާ ފާޖިރުންނެވެ. \n އިންސީންނާއި ޖިންނީންގެ ޝައިޠާނުންގެ ފުށުން މާތް ﷲ އަޅަމެން ރައްކާތެރިކުރައްވާށިއެވެ. ދެން މާތް ﷲ މިބަޔާންކުރައްވަނީ ޝައިޠާނާ އަހަރުމެންގެ ޢަރަބި ކާބަފައިންނާ ކުޅުނު ގޮތުގެ ވާހަކައެވެ. ގެފުޅުގެ ވަށައިގެން ބަރަހަނާ ޙާލުގައި ޠަވާފުކުރުން އެއީ ރިވެތިކަމެއްކަމަށް ހަދައި ޒީނަތްތެރިކޮށް އެބައިމީހުންނަށް ދެއްކިއެވެ. މާތް ﷲމިޢަމަލު ސިފަކުރައްވާފައި ވަނީ ހުތުރުކަން ބޮޑު ފާޙިޝް ޢަމަލެއްގެ ގޮތުގައެވެ. އެއަމަލުގެ ހުތުރުކަން ބޮޑު ކަމުންނެވެ. އެކަލާނގެ ވަޙީކުރައްވަނީ"],["އެއުރެން فاحش ކަމެއް ކޮށްފިނަމަ، ބުނެތެވެ. ތިމަންމެންގެ ކާބަފައިންވެސް އެކަން ކުރުންމަތީވަނިކޮށް ތިމަންމެން ދުށީމުއެވެ. އަދި އެކަމަށް اللَّه ވަނީ، ތިމަންމެންނަށް أمر ކުރައްވާފައެވެ. ކަލޭގެފާނު ވިދާޅުވާށެވެ! فاحش ކަމަކަށް ހަމަކަށަވަރުން، اللَّه أمر އެއް ނުކުރައްވަތެވެ. ތިޔަބައިމީހުންނަށް އެނގިގެންނުވާ އެއްޗެއް اللَّه އާމެދު ތިޔަބައިމީހުން ބުނަނީހެއްޔެވެ؟ (28)","އެ މޮޔަ މުޝްރިކުން ގެފުޅުގެ ވަށައިގެން ބަރަހަނާ ޙާލުގައި ޠަވާފުކުރުން ފަދަ ހުތުރުކަން ބޮޑު ޢަމަލެއް ކޮށްފިނަމަ، އެޢަމަލަށް ދެކަމަކުން ޙުއްޖަތް ދައްކައެވެ. \n ފުރަތަމަ ކަމަކީ: ކާބަފައިން ކުރި ކަމަކަށް ވާތީ ކުރުމެވެ. ދެވަނަ ކަމަކީ: ޠަވާފުކުރާއިރު ހެދުން ބޭލުމަށް މާތް ﷲ އަމުރުކުރައްވާފައި ވުމެވެ.\n ފުރަތަމަ ދެއްކި ޙުއްޖަތް ދޫކޮށްލެއްވީ އެއީ އޭގެ ގޯސްކަން ހާމަވެފައިވާ ޙުއްޖަތަކަށް ވާތީއެވެ. ދެވަނަ ޙުއްޖަތަށް ރައްދު ދެއްވަމުން ވަޙީކުރައްވަނީ ކަލޭގެފާނު އެބައިމީހުންނަށް ވިދާޅުވާށެވެ. ތިޔަބައިމީހުން ތިޔަ ހެދީ ދޮގެވެ. އެފަދަ ހުތުރުވެގެންވާ ޢަމަލަކަށް މާތް ﷲ އަމުރުނުކުރައްވާނެއެވެ. ތިޔަބައިމީހުން މާތް ﷲއާ މެދު ދޮގު ހަދައި، އެއްވެސް އެނގުމެއް، ޢިލްމެއް ނެތި ހުތުރުވެގެންވާ ކަންތައް އެކަލާނގެ އަށް ނިސްބަތްކުރަނީ ހެއްޔެވެ؟ އިބްނު ޢައްބާސް رضي الله عنه ވިދާޅުވިއެވެ. ފާޙިޝް ޢަމަލަކީ މަންމަގެ ބަނޑުން ވިހޭ ފަދައިން، ބަރަހަނާ ޙާލުގައި ގެފުޅު ވަށައިގެން ޠަވާފުކުރުމެވެ. حَدَّثَنَا هِشَامٌ، عَنْ أَبِيهِ، قَالَ كَانَتِ الْعَرَبُ تَطُوفُ بِالْبَيْتِ عُرَاةً إِلاَّ الْحُمْسَ وَالْحُمْسُ قُرَيْشٌ وَمَا وَلَدَتْ كَانُوا يَطُوفُونَ عُرَاةً إِلاَّ أَنْ تُعْطِيَهُمُ الْحُمْسُ ثِيَابًا فَيُعْطِي الرِّجَالُ الرِّجَالَ وَالنِّسَاءُ النِّسَاءَ (صحيح مسلم، كتاب الحج، باب فِي الْوُقُوفِ وَقَوْلِهِ تَعَالَى ‏{‏ثُمَّ أَفِيضُوا مِنْ حَيْث أَفَاضَ النَّاسُ}) (ހިޝާމު (ބްނު ޢުރްވާ) އޭނާގެ ބައްޕާފުޅު (ޢުރްވާ ބްނު އައްޒުބައިރު) ގެ އަރިހުން ރިވާކުރައްވާފައި ވެއެވެ. ޢަރަބީން އޮރިޔާން ހާލުގައި ގެފުޅުގެ ވަށައިގެން ޠަވާފުކުރާ ކަމުގައި ވިއެވެ. ޙުމްސު ފިޔަވައެވެ. ޙުމްސަކީ ޤުރައިޝެވެ. އަދި އެބައިމީހުންގެ ދަރިފަސްކޮޅެވެ. އެމީހުން (ޢަރަބީން) ގެފުޅުގެ ވަށައިގެން ޠަވާފުކޮށް އުޅުނީ އޮރިޔާން ޙާލުގައެވެ. ޙުމްސު އެބައިމީހުންނަށް ލާނެ ހެދުމެއް ނުދޭނަމައެވެ. ފިރިހެނުންނަށް ދެނީ ފިރިހެނުންނެވެ. އަންހެނުންނަށް ދެނީ އަންހެނުންނެވެ.) (ޞަޙީޙު މުސްލިމް، ޙަދީޘު: 1219)"],["ކަލޭގެފާނު ވިދާޅުވާށެވެ! ތިމަންކަލޭގެފާނުގެ ވެރިރަސްކަލާނގެ أمر ކުރެއްވީ عدل ވެރިވުމަށެވެ. އަދި ތިޔަބައިމީހުން ނަމާދުކުރާ ކޮންމެ ހިނދަކު، ތިޔަބައިމީހުންގެ މޫނުތައް (قبلة އަށް) ސީދާ ކުރާށެވެ! އަދި ތިޔަބައިމީހުން، އެކަލާނގެއަށް އަޅުކަން خالص ކުރާ حال، އެކަލާނގެއަށް އަޅުކަންކޮށް دعاء ކުރާށެވެ! އެކަލާނގެ ތިޔަބައިމީހުން ފުރަތަމަ އުފެއްދެވި ފަދައިން، ތިޔަބައިމީހުން އަލުން އެނބުރި އަންނަހުށްޓެވެ. (29)",'އެބައިމީހުންނަށް ނޭނގޭ ވާހަކަ މާތް ﷲއާ މެދު ދައްކާ އެ މޮޔައިންނަށް ކަލޭގެފާނު ވިދާޅުވާށެވެ. މާތް ﷲ އަމުރުކުރައްވަނީ ހުރިހާ ކަމެއްގައިވެސް ޢަދުލުވެރިވުމަށާއި، ސީދާ ގޮތުގައި ތިބުމަށެވެ. އެކަލާނގެ ތިޔަބައިމީހުންނަށް މުންކަރާތަށާއި ހުތުރު ޢަމަލުތަކަށް އަމުރުނުކުރައްވައެވެ. އަދި އެކަލާނގެ ތިޔަބައިމީހުނަށް އަމުރުކުރައްވަނީ އެކަލާނގެ ޝަރީޢަތާ ދީން މަތީގައި ސީދާގޮތުގައި ސާބިތުވެ ތިބެ އެކަލާނގެއަށް ކުރިމަތިލައި އަޅުކަންކުރުމަށެވެ. އަދި ތިޔަބައިމީހުންގެ އަޅުކަމާއި ކިޔަމަންތެރިކަން އެކަލާނގެއަށް ޚާލިޞްކުރުމަށެވެ. ފަހެ، ތިޔަބައިމީހުން އާޚިރަތް ދުވަހު ދާހުށީ އެކަލާނގެ ޙަޟްރަތަށެވެ. ތިޔަބައިމީހުން ބިމުން އުފެއްދެވި ފަދައިން، ތިޔަބައިމީހުން ޤިޔާމަތްދުވަހު އެނބުރި ދިއުން ވަނީ އެކަލާނގެ ޙަޟްރަތަށެވެ. ތިޔަބައިމީހުންގެ ޢަމަލުތަކަށް ތިޔަބައިމީހުންނަށް ޖަޒާދެއްވުމަށެވެ. عَنْ سَعِيدِ بْنَ جُبَيْرٍ، عَنِ ابْنِ عَبَّاسٍ ـ رضى الله عنهما ـ قَالَ خَطَبَ رَسُولُ اللَّهِ صلى الله عليه وسلم فَقَالَ ‏"‏ يَا أَيُّهَا النَّاسُ إِنَّكُمْ مَحْشُورُونَ إِلَى اللَّهِ حُفَاةً عُرَاةً غُرْلاً ـ ثُمَّ قَالَ ـ ﴿‏كَمَا بَدَأْنَآ أَوَّلَ خَلْقٍ نُّعِيدُهُۥ ۚ وَعْدًا عَلَيْنَآ ۚ إِنَّا كُنَّا فَـٰعِلِينَ﴾ ‏ (صحيح البخاري، كتاب التفسير | صحيح مسلم، كتاب الجنة وصفة نعيمها وأهلها، باب فَنَاءِ الدُّنْيَا وَبَيَانِ الْحَشْرِ يَوْمَ الْقِيَامَةِ) (ޢަބްދުﷲ ބްނު ޢައްބާސް رضي الله عنهما ގެ އަރިހުން ސަޢީދު ބްނު ޖުބައިރު ރިވާކުރައްވާފައި ވެއެވެ. ރަސޫލުﷲ ﷺ ޚުޠުބާ ދެއްވަމުން ޙަދީޘުކުރެއްވިއެވެ. "މީސްތަކުންނޭވެ! ތިޔަބައިމީހުން ހުސްފަޔާއި، ބަރަހަނާ ކޮށް، ޚިތާނުކުރެވިފައި ނުވާ ޙާލު މާތް ﷲ ގެ ޙަޟްރަތަށް މަޙްޝަރުކުރެވޭނެއެވެ. ދެން އިތުރު އެކަލޭގެފާނު ކިޔަވައި ވިދާޅުވިއެވެ.‏﴿‏كَمَا بَدَأْنَآ أَوَّلَ خَلْقٍ نُّعِيدُهُۥ ۚ وَعْدًا عَلَيْنَآ ۚ إِنَّا كُنَّا فَـٰعِلِينَ﴾) (ޞަޙީޙުލް ބުޚާރީ، ޙަދީޘު: 4625 | ޞަޙީޙު މުސްލިމް، 2860)'],["އެއްބަޔަކަށް، އެކަލާނގެ ތެދުމަގު ދެއްކެވިއެވެ. އަދި އަނެއް ބަޔެއްގެ މައްޗަށް ވަނީ މަގުފުރެދުން حق ވެފައެވެ. ހަމަކަށަވަރުން، އެއުރެން اللَّه ފިޔަވައި شيطان ންނަކީ، އެހީތެރިން ކަމުގައި ބެލިއެވެ. އަދި އެއުރެންނީ ތެދުމަގު ލިބިގެންވާ ބަޔަކު ކަމުގައި އެއުރެން ހީކުރެތެވެ. (30)","މާތް ﷲ ތިޔަބައިމީހުންކުރެ އެއް ބަޔަކަށް ހިދާޔަތު ދެއްވައި އީމާންކަމަށް ތައުފީޤުދެއްވިއެވެ. އަދި އެއް ބަޔަކު ނިކަމެތިކުރެއްވުމުން، އެބައިމީހުން އަބާއްޖަވެރިވެ، މަގުފުރެދުނެވެ. އެއީ ކާފިރުންނެވެ. އެބައިމީހުން ޝައިޠާނާގެ ފިޔަވަޅުމަތިން ހިނގައި، ރަޙްމާނުވަންތަ ރަސްކަލާނގެއަށް ކިޔަމަންތެރިވުމަށް ފުރަގަސްދިނީތީއެވެ. މަގުފުރެދުމުގެ ތެރޭގައި ތިބެ، އެބައިމީހުން ހީކުރަނީ އެބައިމީހުން ތިބީ ޙައްޤު ފެނި ހިދާޔަތުގެ މަތީގައި ކަމަށެވެ. ﴿ضَلَّ سَعْيُهُمْ فِى ٱلْحَيَوٰةِ ٱلدُّنْيَا وَهُمْ يَحْسَبُونَ أَنَّهُمْ يُحْسِنُونَ صُنْعًا﴾ (ދުނިޔަވީ ޙަޔާތުގައި އެބައިމީހުން ކުޅަ ޢަމަލުތައް ވަނީ ގެއްލި ބާޠިލުވެފައެވެ. އަދި އެބައިމީހުން ހީކުރަނީ އެބައިމީހުން ކަންކުރަނީ ރަނގަޅަށް ކަމަށެވެ.) (އަލްކަހްފު)\n ދެން މާތް ﷲ އަންގަވަނީ ޢީދުތަކާއި ތަފާތު މުނާސަބަތުތަކުގައި ރިވެތިވެ ޒީނަތްތެރިވުމަށެވެ. އެކަމަކު ހެދުން ލުމާއި، ކެއުމާއި ބުއިމުގައި އިސްރާފުކުރުން މަނާކުރެއްވިއެވެ. އެކަލާނގެ ވަޙީކުރައްވަނީ"],["",""],["ކަލޭގެފާނު ވިދާޅުވާށެވެ! اللَّه، އެކަލާނގެ އަޅުތަކުންނަށް ނެރުއްވައިދެއްވި، اللَّه ގެ ޒީނަތާއި، رزق ގެ ތެރެއިން ރަނގަޅު ތަކެތި حرام ކުޅައީ ކާކުހެއްޔެވެ؟ ކަލޭގެފާނު ވިދާޅުވާށެވެ! އެތަކެތި ވަނީ إيمان ވީ، މީހުންނަށް ދުންޔަވީ حياة ގައި ދެއްވާފައެވެ. قيامة ދުވަހުން އެތަކެތި (مؤمن ންނަށް) خالص ވެގެންވާ حال ގައެވެ. އެނގޭބަޔަކަށް އެފަދައިން ތިމަންރަސްކަލާނގެ آية ތައް تفصيل ކޮށްދެއްވަމެވެ. (32)","ރަނގަޅުތަކެތީގެ ތެރެއިން މާތް ﷲ ޙަލާލުކުރެއްވި ތަކެތި އަމިއްލަ ނަފުސުތަކުގެ މައްޗަށް ޙަރާމްކުޅަ އެ ޖާހިލުންނަށް ކަލޭގެފާނު ވިދާޅުވާށެވެ. މާތް ﷲބިމުން ނެރުއްވި ގަސްތަކުން އެކަލާނގެ ތިޔަބައިމީހުންނަށްޓަކައި އުފެއްދެވި ހެދުން އަޅައި ރީތިވުމާއި، ހިތް އެދޭ މީރު ކާބޯތަކެތި ތިޔަބައިމީހުންގެ މައްޗަށް ޙަރާމްކުރީ ކާކުހެއްޔެވެ؟ ސުވާލު އައިސްފައިމިވަނީ އިންކާރުކުރުމަށާއި، އެބައިމީހުން ތިބީ ގޯސް ގޮތުގައިކަން އިޙްސާސްކޮށްދެއްވުމަށެވެ. އެއްވެސް ދަލީލެއް ޙުއްޖަތެއް ނެތި ތިޔަބައިމީހުން މަންފާ ލިބިގަތުމަށް މާތް ﷲ އުފެއްދެވި ތަކެތި ޙަރާމްކޮށް، ދުނިޔޭގައިވާ ރަނގަޅު ތަކެތިން އުފާލިބިގަތުމަށް އިންކާރުކުރަނީ ކީއްވެހެއްޔެވެ؟ ކަލޭގެފާނު އެބައިމީހުންނަށް ވިދާޅުވާށެވެ. މި ޒީނަތްތެރިކަމާ، ރަނގަޅު ތަކެއްޗަކީ ޙަޤީޤަތުގައި މުއުމިނުންނަށްޓަކައި އެކަލާނގެ އުފެއްދެވި ތަކެއްޗެވެ. އެބައިމީހުން ކިޔަމަންތެރިކަން އަދާކޮށް އަޅުކަންކުރުމަށް ބޭނުން ހަކަތަ ދެއްވުމަށެވެ. ކާފިރުން އޭގައި ބައިވަރިވަނީ މުއުމިނުންނަށް ފަހުގައެވެ. ޤިޔާމަތް ދުވަހު އެތަކެތި ހުންނާނީ ހަމައެކަނި މުއުމިނުންނަށް ޚާއްޞަކުރެވިގެންނެވެ. އެއްވެސް އެހެން މީހަކު އެބައިމީހުންނާ ބައިވެރިނުވާނެއެވެ. އެހެނީ، މާތް ﷲ ވަނީ ސުވަރުގޭގެ ނިޢުމަތް ކާފިރުންގެ މައްޗަށް ޙަރާމްކުރައްވާފައެވެ. މިގޮތަށް، މާތް ﷲ ގެ ޙިކްމަތް ދަންނަ ބަޔަކަށް މާތް ﷲ ޝަރުޢީ ޙުކުމްތައް ބަޔާންކޮށްދެއްވައެވެ."],["ކަލޭގެފާނު ވިދާޅުވާށެވެ! ތިމަންކަލޭގެފާނުގެ ވެރިރަސްކަލާނގެ حرام ކުރެއްވިކަން ކަށަވަރީ، فاحش ކަންތައްތަކެވެ. އޭގެތެރެއިން ފާޅުވެގެންވާ ކަންތަކާއި ވަންހަނާ ވެގެންވާ ކަންތަކެވެ. އަދި ފާފަކުރުމާއި، حق އަކާ ނުލައި (މީސްތަކުންނަށް) އަނިޔާވެރިވުމެވެ. އަދި އެ އެއްޗަކަށް އެއްވެސް حجّة އެއް ދެއްވާފައި ނުވާ އެއްޗެއް، ތިޔަބައިމީހުން، اللَّه އަށް شريك ކުރުމެވެ. އަދި ތިޔަބައިމީހުންނަށް އެނގިގެންނުވާ އެއްޗެއް، اللَّه އާމެދު ތިޔަބައިމީހުން ބުނުމެވެ. (33)","ކަލޭގެފާނު އެބައިމީހުންނަށް ވިދާޅުވާށެވެ. ފާޅުގައިވިޔަސް އަދި ސިއްރުގައި ވިޔަސް އޭގެ ހުތުރުކަމާއި ނުބައިކަން ނުހަނު ބޮޑު ފާފަތަކާއި، ހުރިހާ އުރެދުންތަކާއި، އަނިޔާވެރިގޮތުގައި މީހުންގެ ޙައްޤުތަކަށް އަރައިގަތުމާއި، ތިޔަބައިމީހުން ކުރާ އަޅުކަމުގައި އެއްވެސް ޙުއްޖަތެއް ދަލީލެއް ނެތި މާތް ﷲއަށް ޝަރީކު ކުރުމާއި، އަމިއްލައަށް ޙަލާލުކޮށް އަދި ހަރާމްކޮށް، އަމިއްލައަށް ހަދައިގެން މާތް ﷲއާ މެދު ދޮގު ހެދުން މެނުވީ މާތް ﷲ ޙަރާމްނުކުރައްވައެވެ."],["ކޮންމެ أمّة އަކަށްމެ أجل އެއް ވެއެވެ. ފަހެ، އެއުރެންގެ أجل އައުމުން، އެންމެ ހިނދުކޮޅަކަށްވެސް އެއުރެންނަކަށް ލަހެއްނުކުރައްވާ ހުށްޓެވެ. އަދި އަވަހެއްވެސް ނުމެކުރައްވާ ހުށްޓެވެ. (34)",'މާތް ﷲފޮނުއްވި ރަސޫލުން ދޮގު ކުޅަ ކޮންމެ އުއްމަތަކަށްވެސް އެބައިމީހުން ނެތިކޮށްލުމަށް ކަނޑައެޅިފައިވީ ވަގުތެއް ވެއެވެ. އެވަގުތު އައިސްޖެހުމުން އެބައިމީހުންނަށް ހިނދުކޮޅަކަށްވެސް ލަސްނުކުރެވޭނެއެވެ. އަދި އަވަސްވެސް ނުކުރެވޭނެއެވެ. މީސްތަކުންގެ މެދުގައި ފާފަކުރުމާއި، މާތް ﷲ ޙަރާމްކުރައްވާފައިވާ ކަންތަކަށް އަރައިގަތުން ގިނަވެއްޖެނަމަ އެބައިމީހުން ނެތިކޮށްލައްވާނެއެވެ. عَنْ زَيْنَبَ بِنْتِ جَحْشٍ قُلْتُ يَا رَسُولَ اللَّهِ أَنَهْلِكُ وَفِينَا الصَّالِحُونَ قَالَ ‏"‏نَعَمْ، إِذَا كَثُرَ الْخَبَثُ"‏‏.‏ (صحيح البخاري، كتاب المناقب، باب عَلاَمَاتِ النُّبُوَّةِ فِي الإِسْلاَمِ | صحيح مسلم، كتاب الفتن وأشراط الساعة، باب اقْتِرَابِ الْفِتَنِ وَفَتْحِ رَدْمِ يَأْجُوجَ وَمَأْجُوجَ) (މުއުމިންތަކުންގެ މައިކަމަނާ ޒައިނަބު ބިންތު ޖަޙްޝް رضي الله عنها ގެ އަރިހުން ރިވާވެގެން ވެއެވެ. ތިމަންކަމަނާ ދެންނެވީމެވެ. އޭ ﷲގެ ރަސޫލާ ﷺ އެވެ. އަހަރުމެންގެ ތެރޭގައި ހެޔޮލަފާ މީހުން ތިއްބާވެސް އަހަރުމެން ނެތިކޮށްލެވޭނެ ހެއްޔެވެ؟ އެކަލޭފާނު ވިދާޅުވިއެވެ. نعم، إذا كثر الخبث "އާނއެކެވެ. ނުބައިކަން އިތުރުވެއްޖެ ނަމައެވެ.") (މާނައީ ފާސިޤުކަމާއި ފާޖިރުކަން އިތުރުވުމެވެ.) (ޞަޙީޙުލް ބުޚާރީ، ޙަދީޘު: 3598 | ޞަޙީޙު މުސްލިމް، ޙަދީޘު: 2880)'],["އޭ آدم ގެދަރިންނޭވެ! ތިމަންރަސްކަލާނގެ آية ތައް، ތިޔަބައިމީހުންނަށް ކިޔައިދެއްވާ رسول ންތަކެއް، ތިޔަބައިމީހުންގެ ތެރެއިން ތިޔަބައިމީހުންގެ ގާތަށް ވަޑައިގެންފިނަމަ، ފަހެ، تقوى ވެރިވެ، އަދި (عمل ތައް) إصلاح ކޮށްފިމީހާ (ދަންނާށެވެ!) ފަހެ، އެއުރެންގެ މައްޗަކަށް އެއްވެސް ބިރެއް ނެތެވެ. އަދި އެއުރެންނީ، ހިތާމަކުރާނޭ ބަޔަކު ކަމުގައިވެސް ނުމެވޭމެއެވެ. (35)","މުޚާޠަބުކުރައްވާފައިވަނީ މުޅި އިންސާނިއްޔަތަށެވެ. އެބައިމީހުންގެ މަޤާމަށް ބައްލަވައި، އެބައިމީހުން މާތްކުރެއްވުމުގެ ގޮތުންނެވެ. މާނައީ އޭ މީސްތަކުންނޭވެ! ތެދުމަގު ދެއްކެވުމަށާއި، ޙުކުމްތަކާއި ޝަރުޢީ ކަންކަން ބަޔާންކޮށްދެއްވުމަށާއި، އިމާންކަމާއި ސުވަރުގޭގެ މަގަށް ތިޔަބައިމީހުންނަށް މަގުދެއްކެވުމަށް ތިޔަބައިމީހުންގެ ގާތަށް ތިމަންރަސްކަލާނގެ ރަސޫލުބޭކަލުން ވަޑައިގެންފިނަމަ، ފަހެ ތިޔަބައިމީހުންގެ ތެރެއިން އޭނާގެ ވެރިރަސްކަލާނގެއަށް ބިރުވެތިވި މީހާ ދަންނާށެވެ. ފަހެ، ޤިޔާމަތް ދުވަހު އުރެދުންތެރިންނަށާއި، ފާފަތަކަށް އަރައިގަތް މީހުންނަށް ކުރިމަތިވެދާނެ ފަދަ ކަމެއް ކުރިމަތިވާނެ ކަމުގެ ބިރެއް އެބައިމީހުންނަށް ނެތެވެ. އަދި ދުނިޔޭގައި ފާއިތުވެ ދިޔަ ކަންތަކާ މެދު ހިތާމަކުރާނެ ބަޔަކު ކަމުގައި އެބައިމީހުން ނުވެއެވެ."],["އަދި ތިމަންރަސްކަލާނގެ آية ތައް ދޮގުކޮށް، އަދި އެއާމެދު ކިބުރުވެރިވެގަތް މީހުން އެއީ، ނަރަކައިގެ أهل ވެރިންނެވެ. އެއުރެންނީ އެތާނގައި ދެމިތިބޭނޭ މީހުންނެވެ. (36)","މާތް ﷲގެ އާޔަތްތައް ދޮގުކޮށް، ރަސޫލުބޭކަލުން ގެންނެވި ތަކެއްޗަށް އީމާންވުމަށް ދެކޮޅު ހެދި މީހާ އެއީ އަބާއްޖަވެރިކަމުގެ އަހުލުވެރިންގެ ތެރެއިން ވާ މީހެކެވެ. އޭނާ ވަންނާނީ ނަރަކައަށެވެ. އަބަދުގެ އަބަދަށް އެތަނުގައި އޮތުމަށެވެ. އޭނާ ކާފިރުވެ އުރެދުނީތީއެވެ."],["اللَّه އާމެދު ހަދައިގެން ދޮގުބުނި މީހަކަށްވުރެން، ނުވަތަ އެކަލާނގެ آية ތައް ދޮގުކުޅަ މީހަކަށްވުރެން، އަނިޔާވެރިކަން ބޮޑީ ފަހެ، ކާކުހެއްޔެވެ؟ އެއުރެންނަށްޓަކައި ލިޔުއްވާފައިވާ މިންވަރު އެއުރެންނަށް ލިބޭނެތެވެ. އެއުރެންގެ މަރު ހިއްޕެވުމަށް، ތިމަންރަސްކަލާނގެ ފޮނުއްވާ ملائكة ން ވަޑައިގެންފުމަށް ދާނދެނެވެ. އެހިނދު އެބޭކަލުން ވިދާޅުވާނެތެވެ. اللَّه ފިޔަވައި ތިޔަބައިމީހުން އަޅުކަންކޮށް އުޅުނު ތަކެތި ކޮބައިހެއްޔެވެ؟ އެއުރެން ދަންނަވާނެތެވެ. އެތަކެތި ތިމަންމެންނަށް ގެއްލިއްޖެއެވެ. އަދި އެއުރެންނީ كافر ން ކަމުގައި އެއުރެންގެ އަމިއްލަ نفس ތަކުގެ މައްޗަށް އެއުރެން ހެކިވެއްޖައޫއެވެ. (37)","ގަސްތުގައި ހަދައިގެން މާތް ﷲއާ މެދު ދޮގުހަދައި، އިންސާނިއްޔަތަށް ތެދުމަގު ދެއްކުމަށް ބާވައިލެއްވި ކީރިތި ޤުރްއާން ދޮގުކުޅަ މީހަކަށް ވުރެ ނުބައިކަން ބޮޑު އަނިޔާވެރިއަކީ ފަހެ ކާކު ހެއްޔެވެ؟ ދުނިޔޭގައި އެބައިމީހުންނަށް ލިޔެވިފައިވާ ރިޒުޤާއި، ތަޤްދީރުގައި އެބައިމީހުންނަށް ހުރި ޢަމަލާއި އަޖަލު އެބައިމީހުންނަށް ލިބޭނެއެވެ. އެބައިމީހުންގެ ނުބައި ފުރާނަ ހިއްޕެވުމަށް މަރުގެ މަލާއިކަތުން ވަޑައިގެންފުމަށް ދާންދެނެވެ. އެބައިމީހުންނަށް މަލާމާތް ކުރައްވައި، އެބައިމީހުން ކުޅަ ކަންތަކުގެ ނުބައިކަން އެބައިމީހުންނަށް އިޙްސާސްކޮށްދެއްވުމަށް އެބޭކަލުން ވިދާޅުވާނެއެވެ. ތިޔަބައިމީހުން މާތް ﷲ ފިޔަވައި އަޅުކަންކުރި ކަލާނގެތައް ކޮބައިހެއްޔެވެ؟ ތިޔަބައިމީހުން ޢަޛާބުން ސަލާމަތްކޮށްދޭތޯ އެތަކެއްޗަށް ގޮވާށެވެ. ދޮގުކުޅަ އަބާއްޖަވެރިން ބުނާނެއެވެ. އެތަކެތި އަހަރުމެންނަށް ގެއްލިއްޖެއެވެ. ވީތަނެއްވެސް އަހަރުމެންނަކަށް ނޭނގެއެވެ. ކާފިރުވެ މަގުފުރެދިފައިވާ ކަމަށް އެބައިމީހުން އަމިއްލައަށް އިޢުތިރާފުވާނެއެވެ. އެބައިމީހުން އެހެން ބުނާނީ އަޅުކަންކުރުން ޙައްޤުނުވާ ތަކެއްޗަށް އަޅުކަން ކުރެވުނީތީ އެކަމާ ދެރަވާ ޙާލުގައެވެ."],["އެކަލާނގެ وحى ކުރައްވާނެތެވެ. ޖިންނީންނާއި، އިންސީންގެ ތެރެއިން ތިޔަބައިމީހުންގެ ކުރިން އިސްވެގޮސްފައިވާ (އަނިޔާވެރި) ބައިގަނޑަކާއެކު ތިޔަބައިމީހުން ނަރަކައަށް ވަންނާށެވެ! އޭގެތެރެއިން ބަޔަކު (ނަރަކަޔަށް) ވަންނަ ކޮންމެފަހަރަކު، އެބަޔަކު އެފަދަ އަނެއްބަޔަކަށް لعنة ދެއެވެ. އެ އެންމެން ނަރަކައަށް جمع ވެ ނިމުމުން އެއުރެންކުރެ ފަހުގެ މީހުން ކުރީގެ މީހުންނާމެދު ބުނާނެތެވެ. އަޅަމެންގެ ވެރިރަސްކަލާކޯއެވެ! އަޅަމެން މަގުފުރެއްދީ މިތިބަ މީހުންނެވެ. ފަހެ، އެއުރެންނަށް ނަރަކައިގެ عذاب ދެގުނައަށް ދެއްވާނދޭވެ! އެކަލާނގެ وحى ކުރައްވާނެތެވެ. ތިޔައިން ކޮންމެ ބަޔަކަށްވެސް ދެގުނަޔަށް (عذاب) ހުށްޓެވެ. އެހެނެއްކަމަކު، ތިޔަބައިމީހުންނަކަށް ނޭނގެއެވެ. (38)","ޤިޔާމަތްދުވަހު އެބައިމީހުންނަށް މާތް ﷲ ވަޙީކުރައްވާނެއެވެ. އިންސީންނާއި ޖިންނީންގެ ކާފިރުންގެ ތެރެއިން ތިޔަބައިމީހުންގެ ކުރިން އިސްވެ ދިޔަ، ތިޔަބައިމީހުން ފަދައިން ނުކިޔަމަންތެރިވެ، މާތް ﷲގެ އާޔަތްތައް ދޮގުކުރުމުގެ ސަބަބުން ނަރަކައަށް ވަން މީހުންނާއެކު ތިޔަބައިމީހުންވެސް ވަންނާށެވެ. އެބައިމީހުންގެ ތެރެއިން ބަޔަކު ނަރަކައަށް ވަންނަ ކޮންމެ ފަހަރަކު އޭގެ ކުރިން ވަން މީހުންނަށް ލަޢުނަތް ދެއެވެ. ތަބަޢަވީ މީހުން ވެރިންނަށް ލަޢުނަތް ދެއެވެ. އެބައިމީހުން ބުނާނެއެވެ. އަހަރުމެންގެ އަބާއްޖަވެރިކަމާއި މަގުފުރެދުމުގެ ސަބަބަކަށް ވީ ކަލޭމެންނެވެ. މާތް ﷲ ކަލޭމެންނަށް ލަޢުނަތްލައްވާށިއެވެ. ފަހެ، ނަރައަކީ އެއްބަޔަކު އަނެއް ބަޔަކަށް ލަޢުނަތް ދިނުމާއި، ރުޅިވެރިކަމާއި ނަފްރަތުގެ މަންޒިލެވެ. މާތް ﷲ ވަޙީކުރެއްވި ފަދައިންނެވެ. ﴿ثُمَّ يَوْمَ ٱلْقِيَـٰمَةِ يَكْفُرُ بَعْضُكُم بِبَعْضٍ وَيَلْعَنُ بَعْضُكُم بَعْضًا﴾ (ދެން ޤިޔާމަތްދުވަހު ތިޔަބައިމީހުން އެއްބަޔަކު އަނެއްބަޔަކަށް ލަޢުނަތްދީ، އެއްބަޔަކު އަނެއްބަޔަކަށް ކާފިރުކުރާނެއެވެ.) އެބައިމީހުން އެންމެން ނަރަކައަށް ވަދެ ނިމެންދެން ލަޢުނަތް ދިނުމާއި ހުތުރު އެއްޗެތިކިއުން ކުރިއަށް ދާނެއެވެ. އެންމެ ފަހުން، އެބައިމީހުން އެއްބައެއްގެ ފަހަތުން އަނެއްބަޔަކު އައިސް ނަރަކައަށް ވަދެ ނިމުމުން ތަބަޢަވީމީހުން ވެރިންނަށް ބުނާނެއެވެ. އޭ އަޅަމެންގެ ވެރިރަސްކަލާކޮ! އަޅަމެން އިބަރަސްކަލާނގެ މަގުން އެއްކިބާކުރުވައި، ކާފިރުކަމާއި މަގުފުރެދުން އަޅަމެންނަށް ޒީނަތްތެރިކޮށް މިތިބަ މީހުން ދެއްކުމުން އަޅަމެން އެބައިމީހުންނަށް ތަބަޢަވީއެވެ. ފަހެ، އެބައިމީހުންނަށް ޢަޛާބު ދެގުނަ ކުރައްވާނދޭވެ! އެހެނީ، އަޅަމެން ކާފިރުވުމުގެ ސަބަބަކަށް ވީ އެބައިމީހުންނެވެ. އެކަލާނގެ އެބައިމީހުންނަށް ވަޙީކުރައްވާނެއެވެ. ކޮންމެ ބަޔަކަށްވެސް ދެވެނީ ދެގުނަ ބޮޑު ޢަޛާބެވެ. ތިޔަބައިމީހުންނަށް އެކަމުގެ ޙަޤީޤަތް ނޭނގެނީއެވެ. ތިޔަބައިމީހުން އެބައިމީހުންނަށް ޢަޛާބު ދެގުނައަށް ބޮޑުކުރަން ތިޔަ އެދެނީ އެހެންވެގެންނެވެ."],["އަދި އެއުރެންކުރެ ކުރީގެ މީހުން ފަހުގެ މީހުންނަށް ބުނާނެތެވެ. ފަހެ، ތިމަންމެންގެ މައްޗަށް ތިޔަބައިމީހުންނަކަށް އިތުރު ކަމެއް ނެތެވެ. ފަހެ، ތިޔަބައިމީހުން ހޯދައި އުޅުނު (ނުބައި) عمل ތަކުގެ ސަބަބުން ތިޔަބައިމީހުން عذاب ގެ ރަހަ ލިބިގަންނާށެވެ! (39)","މާތް ﷲ ވަޙީކުރެއްވި ބަސްފުޅު އަޑުއެހުމަށް ފަހު، އިސްވެރިން އެބައިމީހުންނަށް ތަބަޢަވީ މީހުންނަށް ބުނާނެއެވެ. ޢަޛާބު ލުއިކުރެއްވުމުގައި ކަލޭމެންނަށް އަހަރުމެންގެ މައްޗަށް ވަކި މާތް ކަމެއް ނެތެވެ. އަހަރުމެން އެންމެން މަގުފުރެދުމުގައި ހަމަހަމައެވެ. އަދި ވޭންދެނިވި ޢަޛާބު ޙައްޤުވުމުގައި ވެސް ހަމަހަމައެވެ. ﴿فَمَا كَانَ لَكُمْ عَلَيْنَا مِن فَضْلٍ﴾ ގައި فضل އޭ އެބައިމީހުން ބުނީ ޢަޛާބު ލުއިކުރުމަށެވެ. ފަހެ، އެންމެންނަކީ ވެސް މުޖްރިމުންނެވެ. އަދި އެންމެ ގަދަފަދަ ޢަޛާބު ޙައްޤު މީހުންނެވެ. އެބައިމީހުންގެ މައްޗަށް ޢަޛާބު ދެގުނަ ކުރެއްވުމަށް އެދުނީތީ އެކަމުގެ ރުޅި ފިލުވައިލުމުގެ ގޮތުން އެބައިމީހުންނަށް ތަބަޢަވީ މީހުންނަށް އެބައިމީހުން ބުނާނެއެވެ. ތިޔަބައިމީހުން ކާފިރުވެ، ފާފަތަކަށް އަރައިގަތް ކަމަށްޓަކައި ތިޔަބައިމީހުން ނަރަކައިގެ ޢަޛާބުގެ ރަހަދެކޭށެވެ.\n ދެން މިވަނީ ކާފިރުން ދުވަހަކުވެސް ސުވަރުގެ ނުވަންނާނެކަން ނުހަނު ސާފުކަން ބޮޑު މިސާލަކާއެކު ދައްކަވާފައެވެ. އެއީ ޖަމަލު، އޭގެ ބިޔަކަމާއެކު، ކުޑަކުޑަ ތިނޯހެއްގެ ފަގަޔަށް ވަނުމެވެ."],["ހަމަކަށަވަރުން، ތިމަންރަސްކަލާނގެ آية ތައް ދޮގުކޮށް، އަދި އެ آية ތަކާމެދު ކިބުރުވެރިވެގަންނަ މީހުން (ދަންނާށެވެ!) އެއުރެންނަށްޓަކައި، އުޑުގެ ދޮރުތައް ހުޅުވިގެން ނުދާހުށްޓެވެ. އަދި ތިނޯހުގެ ފަގަޔަށް ޖަމަލު ވަދެއްޖައުމަށް ދާނދެން އެއުރެން ސުވަރުގެ ނުވަންނަހުށްޓެވެ. ކުށްވެރިންނަށް ތިމަންރަސްކަލާނގެ ޖަޒާ ދެއްވަނީ އެފަދައިންނެވެ. (40)","ހަމަކަށަވަރުން ޤުރްއާނުގެ ބަޔާންކޮށްދިނުން ސާފުކަމާ، މުޢުޖިޒާތްތަކުގެ އަލިގަދަކަމާ އެކުވެސް، އެފޮތް ދޮގުކޮށް، އެއަށް ޢަމަލުކުރުމަށް ދެކޮޅުހަދައި ބޮޑާވެގަތް މީހުން ދަންނާށެވެ. އެބައިމީހުންގެ ރޫޙުތަކަށް އުޑުތަކުގެ ދޮރުތައް ނުހުޅުވޭނެއެވެ. އެބައިމީހުންގެ ޢަމަލުތަކާ ދުޢާތައް ޤަބޫލުނުކުރެވޭނެއެވެ. އަދި އެބައިމީހުން އެއްވެސް ޙާލެއްގައި ސުވަރުގެއަށް ނުވަންނާނެއެވެ. ތިނޯހުގެ ފަގަޔަށް ޖަމަލަށް ވަދެވިއްޖެއްޔާ މެނުވީއެވެ. އެކަން އެއީ މުސްތަޙީލު ކަމަކަށް ވީ ފަދައިން އެބައިމީހުން ސުވަރުގެއަށް ވަނުމަކީވެސް މުސްތަޙީލު ކަމެކެވެ. މާތް ﷲގެ ވަޙީ ބަސްފުޅުގައި ވާ ފަދައިންނެވެ. ﴿إِنَّهُۥ مَن يُشْرِكْ بِٱللَّهِ فَقَدْ حَرَّمَ ٱللَّهُ عَلَيْهِ ٱلْجَنَّةَ وَمَأْوَىٰهُ ٱلنَّارُ ۖ وَمَا لِلظَّـٰلِمِينَ مِنْ أَنصَارٍ﴾ (ހަމަކަށަވަރުން މާތް ﷲއަށް ޝަރީކުކުރާ މީހާ ދަންނާށެވެ. ހަމަކަށަވަރުން މާތް ﷲއޭނާގެ މައްޗަށް ސުވަރުގެ ޙަރާމްކުރެއްވިއެވެ. އަދި އެމީހަކު އުޅޭނެ ތަނަކީ ނަރަކައެވެ. އަދި އަނިޔާވެރިންނަށް ނަޞްރު ދޭނޭ އެއްވެސް ބަޔަކު ނުވެއެވެ.) سم އަކީ ތިނޯހުގެ ފަނގައެވެ. މި މިސާލަކީ ފުރިހަކަމުގެ އިންތިހާގައިވާ މިސާލެކެވެ."],["އެއުރެންނަށް ނަރަކައިގެ ދާނެއް ވެއެވެ. އަދި އެއުރެންގެ ގައިމަތީ (އަލިފާނުގެ) ސާލުތަކެއްވެއެވެ. އަނިޔާވެރިންނަށް ތިމަންރަސްކަލާނގެ ޖަޒާ ދެއްވަނީ އެފަދައިންނެވެ. (41)","އެ މުޖުރިމުންގެ ތަޅުމަކީ އަދި ތަންމައްޗަކީ ނަރަކައިގެ އަލިފާނެވެ. އަދި މަތިން އެބައިމީހުން ވަށާލާފައި ވަނީވެސް ނަރަކައިގެ އަލިފާނުގެ ހުޅުގަނޑެވެ. މާނައަކީ އެބައިމީހުން ވަށާލައި ހުރިހާ ފަރާތަކުންވެސް ވަނީ ނަރަކައިގެ އަލިފާނެވެ. މާތް ﷲގެ މި ވަޙީބަސްފުޅުގައިވާ ފަދައިންނެވެ. ﴿لَهُم مِّن فَوْقِهِمْ ظُلَلٌ مِّنَ ٱلنَّارِ وَمِن تَحْتِهِمْ ظُلَلٌ﴾ (އެބައިމީހުންނަށް އެބަމީހުންގެ މަތީގައި އަލިފާނުގެ ފަށަލަތަކެއް ވެއެވެ. އަދި އެބައިމީހުންގެ ދަށުގައިވެސް އަލިފާނުގެ ފަށަލަތަކެއް ވެއެވެ.) މިތާނގައި އެއަށް ހިޔަލޭ ކިޔާފައިވަނީ އެބައިމީހުންނަށް ކުރެވޭ މަލާމާތެއްގެ ގޮތުގައެވެ. އެހެނީ ނަރަކައިގެ އަލިފާންގަނޑު ވަނީ ފަށަލަ ފަށަލައަށެވެ. އަދި އަލިފާންގަނޑު މަތިންނާ ތިރިން އެބައިމީހުން ވަށާލާފައި ވާނެއެވެ. އެބައިމީހުން ނަރަކައިގެ ޢަޛާބުން ސަލާމަތް ނުވާނެއެވެ. މާތް ﷲގެ އާޔަތްތައް ދޮގުކުރާ ކޮންމެ ނުބައިނުލަފާ އަނިޔާވެރިއަކަށް ތިމަންރަސްކަލާނގެ ޖަޒާ ދެއްވާނީ މިފަދައިންނެވެ.\n މި ނުބައިނުލަފާ އަބާއްޖަވެރިންގެ ވާހަކައާއި ޖެހިގެން ދެން މިއަންނަނީ ހެޔޮލަފާ މުއުމިނުންގެ ވާހަކައެވެ. އެކަލާނގެ ވަޙީކުރައްވަނީ"],["އަދި إيمان ވެ، صالح عمل ކުޅަމީހުން (ދަންނާށެވެ!) ތިމަންރަސްކަލާނގެ އެއްވެސް نفس އަކަށް، އެ نفس އަކަށް ކުޅަދާނަ ވެގެންވާ މިންވަރަކަށް މެނުވީ تكليف އެއް ނުޖައްސަވަމެވެ. އެއުރެންނީ، ސުވަރުގޭގެ أهل ވެރިންނެވެ. އެއުރެންނީ، އެތާނގައި ދެމިތިބެނިވި ބަޔެކެވެ. (42)","އީމާންކަމާއެކު ހެޔޮ ޢަމަލުކުޅަ މުއުމިނުންނަކީ ސުވަރުގޭގެ އަހުލުވެރިންނެވެ. އެބައިމީހުންނަކީ އެތަނުން އެހެން ތަނަކަށް ބަދަލުނުވާނޭ އެތަނުގެ ވަޒަންވެރިންނެވެ. އެބައިމީހުން އަބަދުގެ އަބަދަށް އެތަނުގައި ތިބޭނެއެވެ. ﴿لَا نُكَلِّفُ نَفْسًا إِلَّا وُسْعَهَآ﴾ މި ޖުމްލައަކީ مبتدأ (ޖުމްލައިގެ އިސްބައި) އާއި خبر އާ ދެމެދަށް އައި އިއުތިރާޒީ ޖުމްލައެކެވެ. ތިމަންރަސްކަލާނގެ އެއްވެސް މީހަކަށް އޭނާއަށް ކުޅަދާނަވެގެންނުވާ ވަރަށް ތަކުލީފު ނުޖައްސަވަމެވެ. އަދި ކިއެއްތަ ދީނުގެ ހުރިހާ ތަކްލީފަކީވެސް އިންސާނާއަށް އުފުލޭ، އޭނާއަށް ކުޅަދާނަވެގެންވާ ވަރުގެ ތަކްލީފެވެ. މިޖުމްލަ ގެނެވިފައިވަނީ މުއުމިނުންނަށް މިލިބުނު ނިޢުމަތަކީ ހަމަ ކޮންމެ މީހަކަށްވެސް ފަސޭހައިން އެއާ ހަމައަށް ވާޞިލުވެވިދާނޭ ނިޢުމަތެއްކަން ކާފިރުންނަށް އެންގެވުމަށެވެ. އެބައިމީހުންގެ ކިބައިގައި ބުއްދިއެއް ހުރިނަމަ، ކާފިރުކަމާއި އުރެދުމުގެ ބަދަލުގައި، އީމާންކަމާ، ކިޔަމަންތެރިކަމަށް އިސްކަންދިނީހެވެ. މުއުމިނުން ބޮޑުވެގެންވާ ޖަޒާ ހޯދީ ކުޑަ ޢަމަލަކުންނެވެ."],["އަދި އެއުރެންގެ ހިތްތަކުގައިވާ حسد ވެރިކަން، ތިމަންރަސްކަލާނގެ ވަނީ ވަކިކުރައްވާފައެވެ. އެއުރެންގެ ދަށުން ފެންއާރުތައް ހިނގައެވެ. އަދި އެއުރެން ބުނާނެތެވެ. حمد ހުރީ ތިމަންމެންނަށް މިކަމަށް ތެދުމަގު ދެއްކެވި اللَّه އަށެވެ. އަދި اللَّه، ތިމަންމެންނަށް ތެދުމަގު ދައްކަވައިފިއްޔާ މެނުވީ، ތިމަންމެންނަކަށް ތެދުމަގެއް ނުފެނުނީހެވެ. ތިމަންމެންގެ ވެރިރަސްކަލާނގެ ފޮނުއްވި رسول ން، حق دين އާއިގެން ވަޑައިގަތްކަން ކަށަވަރެވެ. ދެން އެއުރެންނަށް ގޮވައި އަންގަވާނެތެވެ. އެހެރީ ސުވަރުގެއެވެ. ތިޔަބައިމީހުން ކޮށްއުޅުނު عمل ތަކުގެ ސަބަބުން އެތަން ތިޔަބައިމީހުންނަށް ލިބިދެއްވިއެވެ. (43)",'އަދި ތިމަންރަސްކަލާނގެ ރުޅިވެރިކަމާއި، ނަފްރަތުން އެބައިމީހުންގެ ހިތްތައް ސާފުކުރެއްވީމެވެ. އެހެންކަމުން، އެބައިމީހުންގެ މެދުގައި ލޯތްބާއި އަޚުވަންތަކަން މެނުވީ ނުވެއެވެ. ސުވަރުގެއަކީ ޠާހިރުކަމުގެ ގޮވައްޗަށް ވެފައި، އެތަނަށް ޠާހިރުކުރެވިފައިވާ ޠާހިރު މީހަކު ނޫނީ ނުވަންނާނެތީއެވެ. عَنْ أَبِي سَعِيدٍ الْخُدْرِيِّ ـ رضى الله عنه ـ عَنْ رَسُولِ اللَّهِ صلى الله عليه وسلم قَالَ ‏ "‏إِذَا خَلَصَ الْمُؤْمِنُونَ مِنَ النَّارِ حُبِسُوا بِقَنْطَرَةٍ بَيْنَ الْجَنَّةِ وَالنَّارِ، فَيَتَقَاصُّونَ مَظَالِمَ كَانَتْ بَيْنَهُمْ فِي الدُّنْيَا، حَتَّى إِذَا نُقُّوا وَهُذِّبُوا أُذِنَ لَهُمْ بِدُخُولِ الْجَنَّةِ، فَوَالَّذِي نَفْسُ مُحَمَّدٍ صلى الله عليه وسلم بِيَدِهِ لأَحَدُهُمْ بِمَسْكَنِهِ فِي الْجَنَّةِ أَدَلُّ بِمَنْزِلِهِ كَانَ فِي الدُّنْيَا"‏‏. (صحيح البخاري، كتاب المظالم، باب قصاص المظالم) (އަބޫ ސަޢީދު އަލްޚުދްރީ رضى الله عنه ގެ އަރިހުން ރިވާވެގެން ވެއެވެ. ރަސޫލުﷲ ﷺ ޙަދީޘު ކުރެއްވިއެވެ. "މުއުމިނުން ނަރަކައިން ސަލާމަތް ވުމުން، ސުވަރުގެ އާއި ނަރަކައާއި ދެމެދު އެލުވިފައިވާ ފާލަމެއްގައި އެބައިމީހުން ހިފެހެއްޓޭނެއެވެ. ދެން، އެބައިމީހުން އެއްބަޔަކު އަނެއްބައަކަށް ދުނިޔޭގައި ނުޙައްޤުން ކުރެވިފައިވާ ކަންކަން ވާހަކަ ދައްކައިގެން ނިންމާނެއެވެ. އެންމެފަހުން އެބައިމީހުން އެފަދަ ކުށްތަކުން މުޅިން ސާފުވުމުން އެބައިމީހުންނަށް ސުވަރުގެއަށް ވަނުމުގެ ހުއްދަދެވޭނެއެވެ. މުޙައްމަދު ﷺ ގެ ނަފުސު އެކަލާނގެ ޤުދްރަތްތެރިކަމުގެ ދަށުގައިވާ ކަލާނގެ ގަންދެއްވައި ވިދާޅުވަމެވެ. އެއިގެ ތެރެއިން ކޮންމެ މީހަކަށްވެސް އޭނާ ދުނިޔޭގައި އުޅުނު ގެއަށްވުރެ ރަނގަޅަށް އޭނާ ސުވަރުގޭގައި ހުންނާނެ ތަނަށް ދާންވީ ގޮތް އެނގޭނެއެވެ.") (ޞަޙީޙުލް ބުޚާރީ، ޙަދީޘު: 2440) އެބައިމީހުންގެ ގަނޑުވަރުތަކުގެ ދަށުން ސުވަރުގޭގެ ކޯރުތައް ދެމެއެވެ. އެބައިމީހުންނަށް މާތްކޮށް ހިތްތެވުމާއި، އެބައިމީހުންގެ އުފާވެރިކަން އިތުރުކުރެއްވުމުގެ ގޮތުންނެވެ. އަދި އެބައިމީހުންގެ މައްޗަށް އޮތް މާތް ﷲ ގެ ފަޟްލުވަންތަކަން ޤަބޫލުކުރާޙާލު އެބައިމީހުން ބުނާނެއެވެ. ދެމިހުންނަނިވި މިމަތިވެރި ނިޢުމަތް އަޅަމެންނަށް ލިބުމުގެ ސަބަބަކަށްވި އީމާންކަމަށާއި، ހެޔޮޢަމަލަށް އަޅަމެންނަށް މަގުދެއްކެވި ﷲ އަށް ޙަމްދު ހުއްޓެވެ. މާތް ﷲ އަޅަމެންނަށް ހިދާޔަތު ދެއްވައި ތައުފީޤު ނުދެއްވިނަމަ، އަޅަމެންނަށް މި ބާއްޖަވެރިކަން ނުލިބުނީހެވެ. ހަމަކަށަވަރުން އަޅަމެންގެ ވެރިރަސްކަލާނގެ ރަސޫލުބޭކަލުން އަޅަމެންގެ ގާތަށް ޙައްޤު ދީނާއިގެން ވަޑައިގަތެވެ. ފަހެ، އެބޭކަލުންގެ އިރުޝާދާއި މަގުދެއްކެވުމުން އަޅަމެންނަށް އީމާންކަމަށް ހިދާޔަތު ލިބުނެވެ. މަލާއިކަތުން އެބައިމީހުންނަށް ގޮވައިލައްވާނެއެވެ. މާތް ﷲ ތިޔަބައިމީހުންނަށް ވަޢުދުވެވޮޑިގަތް ސުވަރުގެ ވަނީ ތިޔަބައިމީހުންގެ އީމާންކަމާ ހެޔޮ ޢަމަލުގެ ސަބަބުން ތިޔަބައިމީހުންނަށް ވާރުތަވެ، ތިޔަބައިމީހުންގެ މިލްކަކަށް ވެފައެވެ. މި ބޮޑު ދަރުމައަށްޓަކައި ތިޔަބައިމީހުންނަށް ތަހުނިޔާ ކިއުއްވަމެވެ. އަހަރުމެން ދެނެގަންނަން ޖެހޭ ކަމަކީ ސުވަރުގެ ވަދެވެނީ ހަމައެކަނި މާތް ﷲގެ ފަޟްލުވަންތަކަމުންނެވެ. ދެން އެތަނުގައި ދަރަޖަތަކަށާއި މަންޒިލްތަކަށް މީހުން ބެހިގެން ދަނީ ހެޔޮ ޢަމަލުންނެވެ. عَنْ أَبِي عُبَيْدٍ، مَوْلَى عَبْدِ الرَّحْمَنِ بْنِ عَوْفٍ أَنَّ أَبَا هُرَيْرَةَ، قَالَ سَمِعْتُ رَسُولَ اللَّهِ صلى الله عليه وسلم يَقُولُ ‏"‏ لَنْ يُدْخِلَ أَحَدًا عَمَلُهُ الْجَنَّةَ ‏"‏‏.‏ قَالُوا وَلاَ أَنْتَ يَا رَسُولَ اللَّهِ قَالَ ‏"‏ لاَ، وَلاَ أَنَا إِلاَّ أَنْ يَتَغَمَّدَنِي اللَّهُ بِفَضْلٍ وَرَحْمَةٍ". (صحيح البخاري، كتاب المرضى، باب تمني المريض الموت | صحيح مسلم، كتاب صفة القيامة والجنة والنار، باب لَنْ يَدْخُلَ أَحَدٌ الْجَنَّةَ بِعَمَلِهِ بَلْ بِرَحْمَةِ اللَّهِ تَعَالَى) (ޢަބްދުއްރަޙްމާން ބްނު ޢައުފުގެ رضي الله عنه އަޅު އަބޫޢުބައިދުގެ އަރިހުން ރިވާވެގެން ވެއެވެ. އަބޫހުރައިރާ ވިދާޅުވިއެވެ. ރަސޫލުﷲ ﷺ ޙަދީޘުކުރައްވަނިކޮށް ތިމަންކަލޭގެފާނު އަޑުއެއްސެވީމެވެ. "ތިޔަބައިމީހުންކުރެ އެއްވެސް މީހެއްގެ ޢަމަލު އޭނާ ސުވަރުގެ ނުވައްދާނެއެވެ. އަޞްޙާބުބޭކަލުން ދެންނެވިއެވެ. "ﷲގެ ރަސޫލާ ﷺއެވެ! ކަލޭގެފާނުވެސް ހެއްޔެވެ؟" އެކަލޭގެފާނު ޙަދީޘުކުރެއްވިއެވެ. "ތިމަންކަލޭގެފާނުވެސް މެއެވެ. މާތް ﷲގެ ރަޙްމަތްފުޅާއި އެކަލާނގެ ފަޟްލުވަންތަކަން ތިމަންކަލޭގެފާނާއެކު ވިއްޔާ މެނުވީއެވެ.") (ޞަޙީޙުލް ބުޚާރީ، ޙަދީޘު: 5673 | ޞަޙީޙު މުސްލިމް، ޙަދީޘު: 2818) ދެން އަންނަނީ ސުވަރުގެވަންތަވެރިން ސުވަރުގެއަށް ވަދެ، ނަރަކަވަންތަވެރިން ނަރަކައަށް ވަދެ ހަމަޖެހުމަށް ފަހު ސުވަރުގޭގެ އަހުލުވެރިންނާއި ނަރަކައިގެ އަހުލުވެރިންގެ މެދުގައި ހިނގާ މުނާޒަރާގެ ވާހަކައެވެ. މާތް ﷲ ވަޙީކުރައްވަނީ'],["ސުވަރުގޭގެ أهل ވެރިން، ނަރަކައިގެ أهل ވެރިންނަށް ގޮވައި ބުނާނެތެވެ. ތިމަންމެންގެ ވެރިރަސްކަލާނގެ ތިމަންމެންނަށް وعد ކުރެއްވި ކަންތައް، حق ގޮތުގައި ހަމަކަށަވަރުންވެސް ތިމަންމެންނަށް ފެނިއްޖެއެވެ. ފަހެ، ތިޔަބައިމީހުންގެ ވެރިރަސްކަލާނގެ وعد ކުރެއްވި ކަންތައް، حق ގޮތުގައި ތިޔަބައިމީހުންނަށް ފެނިއްޖެހެއްޔެވެ؟ އެއުރެން ބުނާނެތެވެ. އާނއެކެވެ! ފަހެ، (އެހިނދު) ގޮވައިލައްވާ ބޭކަލަކު އެއުރެންގެ މެދުގައި ގޮވައިލައްވާނެތެވެ. އަނިޔާވެރިންގެ މައްޗަށް اللَّه ގެ لعنة ހުށްޓެވެ. (44)","މާޒީގެ ޢިބާރާތް މުސްތަޤްބަލަށް ބޭނުންކުރައްވާފައި މިވަނީ އެއީ ކަނޑައެޅިގެން ހިނގާނެ ކަމަކަށް ވާތީއެވެ. މާނައީ މާތް ﷲގެ ނިޢުމަތުގެ ވާހަކަދައްކައި، އެކަލާނގެ ޢަދުއްވުންނަށް އެއްޗެތި ކިއުމުގެ ގޮތުން، ސުވަރުގޭގެ އަހުލުވެރިން ނަރަކައިގެ އަހުލުވެރިންނަށް ގޮވައި ބުނާނެއެވެ. ރަސޫލުބޭކަލުންގެ ދޫފުޅުމަތިން އަހަރުމެންގެ ވެރިރަސްކަލާނގެ އަހަރުމެންނަށް ވަޢުދުވެވޮޑިގަތް ކަންތައް އަހަރުމެންނަށް ޙައްޤުގޮތުގައި ލިބިއްޖެއެވެ. އަހަރުމެންނަށް މިވަނީ މާތްކަމާ، ބޮޑުވެގެންވާ ނިޢުމަތް ލިބިފައެވެ. ތިޔަބައިމީހުންގެ ވެރިރަސްކަލާނގެ ތިޔަބައިމީހުންނަށް ވަޢުދުވެ ވޮޑިގަތް ނިކަމެތިކަމާ، ޢަޛާބު ޙައްޤުގޮތުގައި ތިޔަބައިމީހުންނަށް ލިބިއްޖެ ހެއްޔެވެ؟ ސުވަރުގޭގެ އަހުލުވެރިންގެ ގޮވައިލުމުގެ ޖަވާބުގައި ނަރަކައިގެ އަހުލުވެރިން ބުނާނެއެވެ. އާނއެކެވެ. އަހަރުމެންނަށް ޙައްޤުގޮތުގައި އެކަންތައް ލިބިއްޖެއެވެ. ދެން މަލާއިކަތުންގެ ތެރެއިން މަތިވެރި މުޤައްދަސް އަޑަކުން ސުވަރުގެއާއި ނަރަކައިގެ ހުރިހާ އަހުލުވެރިންނަށް އަޑުއިވޭ ވަރަށް ގޮވައިލައްވާނެއެވެ. ކޮންމެ އަނިޔާވެރި، ނުބައިނުލަފާ، ކާފިރަކަށް މާތް ﷲގެ ލަޢުނަތް ހުށްޓެވެ."],["އެއުރެންނީ، اللَّه ގެ މަގުން (މީސްތަކުން) އެއްކިބާކުރާ މީހުންނެވެ. އަދި އެ މަގު ގުދު މަގަކަށްވުމަށް އެދޭ މީހުންނެވެ. އަދި އެއުރެންނީ، آخرة ދުވަހަށް كافر ވެގެންވާ މީހުންނެވެ. (45)","މި ލަޢުނަތް ހުރީ އެބައިމީހުންގެ ހަވާނަފުސަށާ ދުނިޔަވީ އެދުންތަކަށް ތަބަޢަވެ، މީސްތަކުން އިސްލާމްދީނަށް ވަނުން ހުއްޓުވައި، ﷲ ގެ ދީން ތެދުކޮށް އޮތުމުގެ ބަދަލުގައި ގުދުކޮށް އޮތުމަށް އެދޭ އާޚިރަތް ދުވަހާއި، އެދުވަހުގެ ޙިސާބުބެއްލެވުމާއި، ޖަޒާދެއްވުން ޤަބޫލުނުކުރާ އަބާއްޖަވެރިންނަށެވެ."],["އެ ދެބައިމީހުންގެ ދެމެދުގައި، ފަރުދާއެއްވެއެވެ. أعراف މަތީގައި (އެބަހީ: ސުވަރުގޭގެ ފާރުމަތީގައި) މީހުންތަކެއް ވެއެވެ. އެއުރެންނަށް އެ ދެބައިމީހުންގެ علامة ތަކުން، އެ ދެބައިމީހުން އެނގެއެވެ. އަދި އެއުރެން ސުވަރުގޭގެ أهل ވެރިންނަށް ގޮވައިލާނެތެވެ. ތިޔަބައިމީހުންގެ މައްޗަށް سلام ހުށްޓެވެ. އެއުރެން ތިބޭނީ ސުވަރުގެއަށް ނުވަދެވި، އެކަމުގެ ދަހިވެތިކަމުގައެވެ. (46)","ސުވަރުގޭގެ އަހުލުވެރިންނާއި، ނަރަކައިގެ އަހުލުވެރިންގެ ދެމެދުގައި އެއްބަޔަކު އަނެއްބަޔަކާ ހަމައަށް ދިއުމަށް ހުރަސްއަޅާ ހުރަހެއް ނުވަތަ ފާރެއް ވެއެވެ. އެއީ އަލްޙަދީދު ސޫރަތުގައި އޭގެ ވާހަކަ އައިސްފައިވާ ފާރެވެ. ﴿فَضُرِبَ بَيْنَهُم بِسُورٍ لَّهُۥ بَابٌۢ﴾ (އެބައިމީހުންގެ ދެމެދު ފާރެއް ލެވުނެވެ. އެފާރުގައި ދޮރެއް ވެއެވެ.) މިފާރުމަތީގައި މީހުންތަކެއް ވެއެވެ. އެބައިމީހުންގެ ހެޔޮކަންތައް ސުވަރުގެއަށް ވަދެވޭ ވަރަށް ވުރެ މަދުވީ މީހުންނެވެ. އެބައިމީހުންނަށް ސުވަރުގޭގެ އަހުލުވެރިންނާއި ނަރަކައިގެ އަހުލުވެރިންގެ ޢަލާމާތްތަކުން އެދެބައިމީހުން އެނގެއެވެ. ސުވަރުގޭގެ އަހަލުވެރިން އެނގެނީ އެބައިމީހުންގެ މޫނު އަލިކަމުންނާއި އާރޯކަމުންނެވެ. ނަރަކައިގެ އަހަލުވެރިން އެނގެނީ އެބައިމީހުންގެ މޫނު އަނދިރިކަމުންނާއި ހިރަފުސް އަރާފައި ހުންނަހެން ހުރުމުންނެވެ. އެބައިމީހުންނަށް ސުވަރުގޭގެ އަހުލުވެރިން ފެނުމުން އެބައިމީހުންނަށް ސަލާމްކޮށް ދުޢާކުރަމުން ގޮވައެވެ. ސުވަރުގޭގެ އަހުލުވެރިންނޭވެ! ތިޔަބައިމީހުންގެ މައްޗަށް ސަލާމް ހުށްޓެވެ! ތިޔަބައިމީހުން ބާއްޖަވެރިކަމާއި މާތްކަން ކާމިޔާބުކޮށްފިއެވެ. ފާރުމަތީގައި ތިބި މީހުންނާމެދު މާތް ﷲ ވަޙީކުރައްވަނީ ﴿لَمْ يَدْخُلُوهَا وَهُمْ يَطْمَعُونَ﴾ އެބަހީ އަޢުރާފުގެ އަހުލުވެރީން ސުވަރުގެއަށް ނުވަދެއެވެ. އެބައިމީހުން ތިބީ މާތް ﷲގެ ރަޙްމަތްފުޅުން ސުވަރުގެއަށް ވަދެވޭނެކަމުގެ ދަހިވެތިކަމުގައެވެ."],["އަދި އެއުރެންގެ ލޯތައް ނަރަކައިގެ أهل ވެރިންނާ ދިމާއަށް އަނބުރައިލާހިނދު، އެއުރެން ބުނާނެތެވެ. އަޅަމެންގެ ވެރިރަސްކަލާކޯއެވެ! އަނިޔާވެރިވީ މީހުންނާ އެކުގައި އަޅަމެން ނުލައްވާނދޭވެ! (47)","އަޢުރާފުގެ އަހުލުވެރިންގެ ލޯތައް ނަރަކައިގެ އަހުލުވެރިންނާ ދިމާއަށް އަނބުރައިލެވޭ ހިނދު މާތް ﷲގެ ޙަޟްރަތުން ސަލާމަތްތެރިކަމަށް އެދި ދުޢާ ދަންނަވައެވެ. އެބައިމީހުންގެ ނިމުން ނަރަކައިގެ އަހުލުވެރިންގެ ގޮތުގައި ތިބި އަބާއްޖަވެރިންގެ ނިމުން ފަދައިން ނުލެއްވުން އެދިއެވެ. ﴿صُرِفَتْ﴾ އޭ ވަޙީކުރެއްވުމުން ދޭހަވަނީ އެބައިމީހުން އެކަމަށް ނޭދޭ ޙާލު އެހެން ފަރާތަކުން އެބައިމީހުންގެ ލޯތައް ނަރަކައިގެ އަހުލުވެރިންނާ ދިމާއަށް އަނބުރައިލިކަމެވެ. އެހެންވެ، އެބައިމީހުން އަވަސް އަވަހަށް އަނެއް ފަރާތަށް މޫނު އަނބުރާލައި، އެ ނުބައި ނިމުމުން ސަލާމަތްކޮށްދެއްވުން އެދި މާތް ﷲގެ ޙަޟްރަތުގައި ދަންނަވައެވެ."],["އަދި أعراف ގެ أهل ވެރިން، އެބަޔެއްގެ علامات ން އެއުރެން ދަންނަ މީހުންތަކަކަށް ގޮވައި ބުނާނެތެވެ. ތިޔަބައިމީހުންގެ ބައިގިނަކަމާއި، ތިޔަބައިމީހުން كبر ވެރިވެ އުޅުނުކަން (ނަރަކައިގެ عذاب ން) ތިޔަބައިމީހުން މިންޖެއް ނުކުރިތާއެވެ! (48)","އަދި ޢައުރާފު މަތީގައި ތިބި މީހުން، ނަރަކައިގައި ތިބި ކާފިރުކަމުގެ ބޮޑުންގެ ތެރެއިން އެބައެއްގެ އަބާއްޖަވެރިކަމަށް ދަލީލުކުރާ ޢަލާމާތުން އެބައިމީހުންނަށް އެބަޔަކު އެނގޭ މީހުންނަށް ގޮވައިލާނެއެވެ. ތިޔަބައިމީހުން މުދާ އެއްކުރުމުންނާއި، ތިޔަބައިމީހުންނަށް ތަބަޢަވީ މީހުންނާއި އެހީވީ މީހުންނާމެދު ފަޚުރުވެރިވުމުންނާއި، ޙައްޤު ޤަބޫލުކުރުމަށް ދެކޮޅު ހަދައި ބޮޑާވުމުން ތިޔަބައިމީހުންނަށް ލިބުނީ ކޮން ފައިދާއެއް ހެއްޔެވެ؟ އެއިން އެއްވެސް ކަމަކުން ތިޔަބައިމީހުންނަށް ފައިދާއެއް ކުރިހެއްޔެވެ؟"],["އެއުރެންނަށް اللَّه رحمة އެއް ނުލައްވާނޭކަމަށް ތިޔަބައިމީހުން ހުވާކުޅަ މީހުންނަކީ މިތިބީހެއްޔެވެ؟ (އެއުރެންނަށް އަންގަވާނެތެވެ.) ސުވަރުގެއަށް ތިޔަބައިމީހުން ވަންނާށެވެ! ތިޔަބައިމީހުންގެ މައްޗަކަށް އެއްވެސް ބިރެއްނެތެވެ. އަދި ހިތާމަކުރާނޭ ބަޔަކު ކަމުގައިވެސް ތިޔަބައިމީހުން ނުވަމުއެވެ. (49)","ތިޔަބައިމީހުން، އެބައެއްގެ އެހީތެރިންނާއި މަދަދުދޭނޭ މީހުން ނެތުމުން، އެބަޔަކަށް ދުނިޔޭގައި މަލާމާތްކޮށް، ނިކަމެތިކޮށް ހެދި ނިކަމެތިން މިތިބީ ހެއްޔެވެ؟ މިތާނގައި ސުވާލުކުރެވިފައިވަނީ އެބައިމީހުން ކުޅަ ކަންތަކުގެ ނުބައިކަން އެބައިމީހުންނަށް އިޙްސާސްކޮށްދިނުމަށެވެ. ދެން އެބައިމީހުން މުސްލިމުންގެ ފަޤީރުންނާއި ދިމާއަށް އެނބުރި ބުނާނެއެވެ. ކާފިރުން ކިތަންމެ ނުރުހި، ކިތަންމެ ވަރަކަށް ދެކޮޅު ހެދިޔަސް ތިޔަބައިމީހުން ސުވަރުގެއަށް ވަންނާށެވެ. ބިރުގަތުމެއް ހިތާމަކުރުމެއް ނެތިއެވެ. އެބައިމީހުން މުސްލިމުންގެ ފަޤީރުންނަށް މިހެން ބުނަނީ ކާފިރުން ދެރަކޮށް ނިކަމެތިކޮށްލުމަށެވެ."],["ނަރަކައިގެ أهل ވެރިން، ސުވަރުގޭގެ أهل ވެރިންނަށް ގޮވައި ބުނާނެތެވެ. ތިމަންމެންނަށް ފެންފޮދަކުން، ނުވަތަ اللَّه، ތިޔަބައިމީހުންނަށް رزق ކުރެއްވި އެއްޗަކުން އެހީވާށެވެ! އެއުރެން ބުނާނެތެވެ. އެތަކެތި ވަނީ، كافر ވި މީހުންނަށް ﷲ، حرام ކުރައްވާފައެވެ. (50)",'ރަކައިގެ އަހުލުވެރިން ސުވަރުގޭގެ އަހުލުވެރި މުއުމިނުންނަށް ގޮވާފައި ބުނާނެއެވެ. އަހަރުމެންނަށް ފެންފޮދަކުން ނުވަތަ މާތް ﷲގެ ދީލަތިކަމުން ތިޔަބައިމީހުންނަށް ދެއްވި ކާބޯތަކެތީގެ މިންވަރަކުން އެހީވާށެވެ. އަހަރެމެން ބަނޑުހައިވެ ފެންބޮވައިގެން މަރުވަނީއެވެ. އެހިނދު ސުވަރުގޭގެ އަހުލުވެރީން އެބައިމީހުންނަށް ބުނާނެއެވެ. މާތް ﷲ ވަނީ ސުވަރުގޭގެ އަހުލުވެރީންގެ ކެއުމާއި އެބައިމީހުންގެ ބުއިން ކާފިރުންގެ މައްޗަށް ޙަރާމްކުރައްވާފައެވެ. އިބްނު ޢައްބާސް رضي الله عنه ވިދާޅުވިއެވެ. މީހާ އޭނާގެ ބައްޕައަށާއި އަޚާއަށް ގޮވާނެއެވެ. އަދި ބުނާނެއެވެ. އަހަރެން އަނދައިފިއެވެ. އަހަންނަށް ފެންފޮދެއް ދީބަލާށެވެ. އެހިނދު އޭނާގެ ބައްޕަ ނުވަތަ އަޚާ އޭނާއަށް ބުނާނެއެވެ. މާތް ﷲ ވަނީ ކާފިރުންގެ މައްޗަށް އެ ޙަރާމްކުރައްވާފައެވެ. މިކަމުން އެބައިމީހުންގެ ބަނޑުހައިހޫނުކަން ބޮޑުވަރާއި، އެބައިމީހުންގެ ފެންބޮވުން އިންތިހާއަށް ގޮސްފައިވާ ކަން އެނގެއެވެ. އެބައިމީހުން އެ ސުވާލުކުރަނީ އިޖާބަ ލިބިދާނެކަމުގެ އުއްމީދެއް ނެތް ޙާލުގައެވެ. މިސާލުގައި ބުނެވޭ ފަދައިންނެވެ. "ފެތެންދާ މީހަކަށް ކުނިކޮޅެއް ފެނުމުން، އެއިން އެއްވެސް ފައިދާއެއް ނުވާނެ ކަން އެނގޭ އިރުވެސް އޭގައި ހިފާނެއެވެ." \n ދެން މާތް ﷲ ބަޔާންކުރައްވަނީ އެމުޖުރިމުންގެ ޙާލާއި އެބައިމީހުންގެ ޖަރީމާގެ ވާހަކައެވެ. އެކަލާނގެ ވަޙީކުރައްވަނީ'],["އެއުރެންނީ، އެއުރެންގެ دين، ފޫހިފިލުވުމެއް ކަމުގައްޔާއި، ކުޅިވަރެއް ކަމުގައި ހަދައި، ދުނިޔޭގެ ދިރިއުޅުން އެއުރެން ހެއްލުންތެރިކޮށްފައިވާ މީހުންނެވެ. ފަހެ، އެއުރެން މިދުވަހާ ބައްދަލުވާނެކަން ހަނދާން ނައްތާލި ފަދައިން، އަދި ތިމަންރަސްކަލާނގެ آية ތަކާ ދެކޮޅު ހަދައި އުޅުނުކަމަށްޓަކައި އަދު ތިމަންރަސްކަލާނގެ އެއުރެންގެ މަތީން ހަނދުމަނެތި ކުރައްވާ ހުށީމެވެ. (51)","އެބައިމީހުންނީ ދީނަށް މަލާމާތްކޮށް ކުޅިވަރެއްކަމުގައި ހެދި މީހުންނެވެ. ދުނިޔޭގެ ހެއްލުންތެރި މަންޒަރުތަކަށާއި، ފަނާކުރަނިވި އެދުންތަކަށް ހެއްލި އާޚިރަތް ދުވަސް މަތިން އެބައިމީހުން ހަނދާން ނެތުނެވެ. ފަހެ، މި ދަތި އުނދަގޫ ދުވަހު، ޤިޔާމަތް ދުވަހު، އެބައިމީހުންނާމެދު ތިމަންރަސްކަލާނގެ ކަންތައް ކުރައްވާނީ ހަނދުމަނެތިކޮށްލެވިފައިވާ ބައެއް ފަދައިންނެވެ. ކުޑަކުދިން ނުރަވާ ވަރުގެ ބިރުވެރި މިދުވަހަށްޓަކައި ޢަމަލުކުރުން ދޫކޮށްލައި، މާތް ﷲގެ އާޔަތްތައް ދޮގުކޮށް ފުރައްސާރަކުރި ފަދައިން، މިއަދު ގަދަފަދަ ޢަޛާބުގެ ތެރެއަށް ތިމަންރަސްކަލާނގެ އެބައިމީހުން ދޫކޮށްލައްވާހުށީމެވެ. މާތް ﷲ އެބައިމީހުންގެ ޙާލު ސިފަކުރައްވާފައިވަނީ ރަސްކަލަކު އެމީހަކާމެދު ކޯފާވެ، އޭނާ ޖަލަށްލައި، އޭނާއާ ބެހޭގޮތުން ސުވާލެއްވެސް ނުކޮށް، ދޫކޮށްލި މީހާ ފަދައިންނެވެ. އެހެންޏާ ފަހެ، މާތް ﷲއީ ކުޑަ ބޮޑު އެއްވެސް ކަމެއް ހަނދުމަނެތި ނުކުރައްވާ ރަސްކަލާނގެއެވެ. ﴿وَمَا كَانَ رَبُّكَ نَسِيًّا﴾ (ކަލޭގެފާނުގެ ވެރިރަސްކަލާނގެ ހަނދުމަނެތިވެވޮޑިނުގަންނަވައެވެ.) އެހެންކަމުން އެވާހަކަ ގެންނަވާފައި އެވަނީ މިސާލެއްގެ ގޮތުގައެވެ."],["ހަމަކަށަވަރުން، ތިމަންރަސްކަލާނގެ އެއުރެންނަށް ފޮތެއް ދެއްވައި، ދެނެވޮޑިގަތުމާއެކު، ތިމަންރަސްކަލާނގެ އެ ފޮތް تفصيل ކޮށް ބަޔާންކޮށްދެއްވީމެވެ. އެއީ إيمان ވާ ބަޔަކަށް ތެދުމަގެއް ކަމުގައްޔާއި، رحمة އެއް ކަމުގައެވެ. (52)","ކަލޭގެފާނު ދޮގުކުޅަ ކަލޭގެފާނުގެ ޤައުމު ކަމުގައިވާ މައްކާގެ މީހުންނަށް ތިމަންރަސްކަލާނގެ މަތިވެރި ފޮތެއް ގެނެސްދެއްވީމެވެ. އެއީ ކީރިތި ޤުރްއާނެވެ. އަޅުތަކުންނަށް އެންމެ ރަނގަޅު ގޮތް ތިމަންރަސްކަލާނގެއަށް އެނގިވޮޑިގެންވާ ޙާލު އެ ފޮތުގައި ތިމަންރަސްކަލާނގެ ޙުކުމްތަކާއި، ޢަޤީދާއާއި، ނަސޭހަތްތަކާއި، ނުހަނު ތަފްޞީލުކޮށް ބަޔާންކުރެއްވީމެވެ. އެހެންކަމުން އެފޮތް އައިސްފައިވަނީ އޭގައިވާ ޝަރީޢަތް ނުހަނު ފުރިހަމަ ފޮތެއްގެ ގޮތުގައްޔާއި، މުއުމިނުންނަށް ހިދާޔަތާއި ރަޙްމަތެއްގެ ގޮތުގައެވެ."],["އެންމެފަހުގެ ނަތީޖާއަށް މެނުވީ، އެއުރެން انتظار ކުރޭހެއްޔެވެ؟ އެންމެފަހުގެ ނަތީޖާ (ފެނިގެން) އަންނަ ދުވަހު (އެބަހީ: قيامة ދުވަހު) ކުރިން އެކަންތައް ހަނދާން ނައްތާލި މީހުން ބުނާނެތެވެ. ހަމަކަށަވަރުން، ތިމަންމެންގެ ވެރިރަސްކަލާނގެ ފޮނުއްވި رسول ން، حق دين އާއިގެން ވަޑައިގަތެވެ. ފަހެ، ތިމަންމެންނަށް شفاعة ތެރިންތަކެއް ވޭބާވައެވެ؟ ނުވަތަ (ދުނިޔޭގައި) ތިމަންމެން عمل ކޮށް އުޅުނުގޮތް ނޫންގޮތަކަށް عمل ކުރުމަށްޓަކައި، ތިމަންމެން އެނބުރި (ދުނިޔެއަށް) ފޮނުއްވާނެ ބާވައެވެ؟ ހަމަކަށަވަރުން، އެއުރެން، އެއުރެންގެ نفس ތައް ނަގާލައިފިއެވެ. އަދި އެއުރެން ދޮގުން އުފައްދައި އުޅުނު إله ންތައް، އެއުރެންނަށް ގެއްލިހިނގައްޖެއެވެ. (53)","ޤުރްއާން ދޮގުކުރާ، އަދި އެންމެ ފަހުގެ ރަސޫލާ މުޙައްމަދު ﷺ ގެ ރަސޫލުކަން ޤަބޫލުކުރުމަށް ދެކޮޅު ހަދާ، މައްކާގެ އަބާއްޖަވެރި އަހުލުވެރިން އެބައިމީހުންނަށް އެފޮތުގައި އިންޒާރުކުރެވިފައިވާ ޢަޛާބު އައުމަށް މެނުވީ އިންތިޒާރު ނުކުރެއެވެ. އެބައިމީހުންނަށް މާތް ﷲޢަޛާބުދެއްވުމަށް ވަޢުދުވެވަޑައިގަތް ޢުޤޫބާތުގެ ދުވަސްކަމުގައިވާ ޤިޔާމަތް ދުވަސްއައުމުން، ޤުރްއާން ބޭކާރު އެއްޗަކަށް ހަދައި، އެއަށް ޢަމަލު ނުކުރި މީހުން ބުނާނެއެވެ. ރަސޫލުބޭކަލުން ތެދު ޚަބަރާއިގެން އަހަރުމެންގެ ގާތަށް ވަޑައިގެން އަހަރުމެންނަށް އެބޭކަލުންގެ ދަޢުވަތު ހުށަހަޅުއްވައި ނަސޭހަތް ދެއްވިއެވެ. އަހަރުމެން އެބޭކަލުންގެ ވާހަކަފުޅުތަކަށް އީމާންނުވީމެވެ. އެންމެ ފަހުން ޖަޒާގެ ވަގުތު އައިސް ޖެހުނީއެވެ. އެބައިމީހުން ކުރި ކަންތަކާމެދު ދެރަވެ ހިތާމަކުރާ ޙާލު އެބައިމީހުން ބުނާނެއެވެ. އަހަރުމެން މިއަދު މި ގިލަންވެރިކަމާއި، ޢަޛާބުން ސަލާމަތްކޮށްދޭން އަހަރުމެންނަށް ޝަފާޢަތްތެރިވާނޭ އެއްވެސް ފަރާތެއް ވޭ ހެއްޔެވެ؟ ނުވަތަ އަހަރުމެން ކުރަމުން ދިޔަ ޝިރުކާއި، ފާފައާއި، ހުތުރު ޢަމަލުގެ ބަދަލުގައި ހެޔޮ ޢަމަލުކުރުމަށް އަހަރުމެންނަށް ދުނިޔެއަށް އެނބުރި ދެވޭނެ ހެއްޔެވެ؟ ދެން މާތް ﷲބަޔާންކުރައްވަނީ އެބައިމީހުން އެދުނު ކަންތައް އެއްވެސް ޙާލެއްގައި އެބައިމީހުންނަށް ޙާޞިލުނުވާނެ ކަމުގައެވެ. އެހެންކަމުން އެކަލާނގެ ވަޙީކުރައްވަނީ އެބައިމީހުން ދުނިޔޭގައި ވީ ހަމަ މޮޔައިން ކަމުގައެވެ. އަމިއްލަ ނަފުސު ގެއްލުވާލައި، ޢުމުރު ބޭކާރުކުރީ ދުނިޔަވީ އެދުންތަކާއި އުފާތަކުގައެވެ. އަދި އެބައިމީހުންނަށް ޝަފާޢަތްތެރިވާނެކަމަށް އެބައިމީހުން ދަޢުވާކޮށްއުޅުނު ކަލާނގެތައްވެސް ގެއްލުނީއެވެ. ދެން އަންނަ އާޔަތްތަކުގައި ވަނީ މިފުރިހަމަ ކައުނުގައިވާ މާތް ﷲގެ ޤުދްރަތްތެރިކަމާއި އެއްކައުވަންތަކަމުގެ ވާހަކައެވެ. އެކަލާނގެ ވަޙީކުރައްވަނީ"],["ހަމަކަށަވަރުން، ތިޔަބައިމީހުންގެ ވެރިރަސްކަލާނގެއީ، ހަ ދުވަހުގެ ތެރޭގައި، އުޑުތަކާއި ބިން ހެއްދެވި اللَّه އެވެ. އެއަށްފަހު، އެކަލާނގެ عرش ގެ މައްޗަށް استواء ވެ ވޮޑިގެންވިއެވެ. އަދި އެކަލާނގެ ރޭގަނޑުން ދުވާލު ފޮރުއްވާލައްވައެވެ. (އެއިން ކޮންމެ އެއްޗެއް) އަވަސްކަމާއެކު (އަނެކައްޗެއް) ހޯދައިގަނެއެވެ. އަދި އިރާއި، ހަނދާއި، ތަރިތައް، އެކަލާނގެ أمر ފުޅަށް ކިޔަމަން ކުރައްވާފައިވާ ގޮތުގައި ހެއްދެވިއެވެ. ދަންނާށެވެ! ހެއްދެވުމާއި أمر ކުރެއްވުންވަނީ، އެކަލާނގެއަށް خاص ވެގެންނެވެ. عالم ތަކުގެ ވެރި اللَّه މަތިވެރިވެ ވޮޑިގެންފިއެވެ. (54)","މީސްތަކުންނޭވެ! ތިޔަބައިމީހުން ޚަލްޤުކުރެއްވި ތިޔަބައިމީހުންގެ ވެރިރަސްކަލާނގެއީ، އިއްޒަތްތެރިކަމާއި މަތިވެރިވަންތަކަމުގައި އެއްކައުވަންތަވެވޮޑިގެންވާ، ޢާލަމްތަކުގެ ވެރިރަސްކަލާނގެއެވެ. އެކަލާނގެ އުޑުތަކާއި ބިން ހެއްދެވީ ދުނިޔޭގެ ދުވަހުން ހަތްދުވަހުގެ ތެރޭގައެވެ. އެކަލާނގެ އިރާދަކުރެއްވިނަމަ ހިނދުކޮޅެއްގެ ތެރޭގައި ހެއްދެވީހެވެ. އެހެނަސް، އެކަލާނގެ އިރާދަކުރެއްވީ ތިޔަބައިމީހުން ކުރާ ކަންތަކުގައި އަވަސް އަރައިގެން ކަންކަން ނުކުރުމަށް ތިޔަބައިމީހުންނަށް އުނގަންނައިދެއްވާށެވެ. ދެން، އެކަލާނގެ ޢަރްޝުގައި އިސްތަވާވެވޮޑިގަތެވެ. އެއީ، އެކަލާނގެ މަތިވެރިވަންތަކަމާ އެކަށީގެންވާ އިސްތިވާވެވޮޑިގަތުމެއް ކަމުގައި ވައްތަރުކުރުމަކާ، އުނިކުރުމަކާނުލައި އަހަރުމެން ޤަބޫލުކުރަމެވެ. ރޭގަނޑުގެ އަނދިރިކަން އަރައި ދުވާލުގެ އަލި ފޮރުވާލުމުން ދުވާލުގެ އަލިކަން މުޅިން ގެއްލިގެންދާ ގޮތް އެކަލާނގެ ހެއްދެވިއެވެ. އެއީ މީސްތަކުން ހަމަހިމޭންވެ އަރާމުކުރުމަށްޓަކައެވެ. ރޭގަނޑު އަބަދުވެސް ދުވާލުގެ ފަހަތުން އަވަހަށް އަރައިހަމަކުރެއެވެ. ބަޔާންކުރުމުގެ ފުރިހަމަކަން އެންމެ މަތީ ފެންވަރުގައި އެކުލެވޭ މިސާލެކެވެ. ރެއާއި ދުވާ މައިދާނެއްގައި ވާދަކޮށް އެކަތި އަނެކައްޗަށް ކުރިއަރައިދާން އުޅޭ ފަދައެވެ. ހަމައެފަދައިން އެކަލާނގެ ވަނީ އިރާއި، ހަނދާއި، ތަރިތައްވެސް އަޅުތަކުންގެ ޚިދްމަތުގައި ލައްވަވާފައެވެ. މާތް ﷲ ތަދުބީރުކުރައްވާފައިވާ ގޮތަށް، އެކަލާނގެ އަމުރުފުޅަށް އެތަކެތި މޫސުންތަކާއި، އަހަރުތަކާއި، ވަގުތު އެނގޭނެހެން ދައުރުކުރެއެވެ. އެކަލާނގެ ވަޙީކުރެއްވި ފަދައިންނެވެ. ﴿هُوَ ٱلَّذِى جَعَلَ ٱلشَّمْسَ ضِيَآءً وَٱلْقَمَرَ نُورًا وَقَدَّرَهُۥ مَنَازِلَ لِتَعْلَمُوا۟ عَدَدَ ٱلسِّنِينَ وَٱلْحِسَابَ﴾ (އެކަލާނގެއީ އިރު އައްޔެއްކަމުގައި އަދި ހަނދު ނޫރެއްކަމުގައި ލެއްވި ރަސްކަލާނގެއެވެ. ތިޔަބައިމީހުން އަހަރުތަކުގެ ޢަދަދާއި ޙިސާބު ދެނެގަތުމަށްޓަކައެވެ.) އިރުން ދުވަސްތައް އެނގޭއިރު، ހަނދުން މައްސަރާއި އަހަރު އެނގެއެވެ. ޚަލްޤުކުރެއްވުމާއި، ރިޒްޤުދެއްވުމާއި، އުފެއްދެވުމާއި، ނެތިކުރެއްވުމުގެ ފުރިހަމަ ބާރާއި އިޚްތިޔާރު ވަނީ އެކަލާނގެއަށެވެ. އެކަލާނގެއީ ހުރިހާ ތަކެއްޗެއް އުފައްދަވައި، އެކަލާނގެ އިރާދަކުރައްވާ ގޮތަކަށް ހުރިހާ ތަކެއްޗެއްގެ ކަންތައް ބަލަހައްޓަވައި ހިންގަވާ ރަސްކަލާނގެއެވެ. ކައުނުގައި އެކަލާނގެ ފިޔަވައި މިލްކުވެރި ފަރާތެއް، ޚަލްޤުކުރާ ފަރާތެއް އަދި ކައުނުގެ ކަންތައް ހިންގައި ބަލަހައްޓާ ފަރާތެއް ނުވެއެވެ. ޙިކްމަތްވަންތަ، އެންމެ ފުރިހަމަ ގޮތުގައި އުފައްދަވާ ޚާލިޤުވަންތަ ރަސްކަލާނގެ މަތިވެރިކަމާއެވެ."],["މަޑުމޮޅިކަމާއި، ވަންހަނާ ގޮތުގައި، ތިޔަބައިމީހުންގެ ވެރިރަސްކަލާނގެއަށް دعاء ކުރާށެވެ! ހަމަކަށަވަރުން، ހައްދުފަހަނަޅައިދާ މީހުންދެކެ އެކަލާނގެ ލޯބިވެވޮޑިގެނެއް ނުވެތެވެ. (55)",'ތިޔަބައިމީހުންގެ ވެރިރަސްކަލާނގެއަށް ޚުޝޫޢަތްތެރިކަމާ، މަޑުމޮޅިކަމާ، ނިކަމެތިކަން ފާޅުކުރުމާއެކު، އަޑުގަދަކުރުމާ، ހަޅޭއްލެވުމާ ނުލައި ސިއްރު ގޮތުގައި ދުޢާކުރާށެވެ. އެހެނީ ދުޢާގައި މަޑުމޮޅިކަމެއް ނެތި، އަޑުގަދަކޮށް، ދުޢާކުރުމުގައި ޙައްދު ފަހަނައަޅައިދާ މީހުން ދެކެ މާތް ﷲ ލޯބިވެވޮޑިނުގަންނަވައެވެ. عَنْ أَبِي مُوسَى الأَشْعَرِيِّ ـ رضى الله عنه ـ قَالَ كُنَّا مَعَ رَسُولِ اللَّهِ صلى الله عليه وسلم، فَكُنَّا إِذَا أَشْرَفْنَا عَلَى وَادٍ هَلَّلْنَا وَكَبَّرْنَا ارْتَفَعَتْ أَصْوَاتُنَا، فَقَالَ النَّبِيُّ صلى الله عليه وسلم ‏ "‏ يَا أَيُّهَا النَّاسُ، ارْبَعُوا عَلَى أَنْفُسِكُمْ، فَإِنَّكُمْ لاَ تَدْعُونَ أَصَمَّ وَلاَ غَائِبًا، إِنَّهُ مَعَكُمْ، إِنَّهُ سَمِيعٌ قَرِيبٌ"‏‏.‏ (صحيح البخاري، كتاب الجهاد والسير، باب ما يكره من رفع الصوت في التكبير) (އަބޫ މޫސާ އަލްއަޝްޢަރީ  رضي الله عنه ގެ އަރިއަހުން ރިވާވެގެން ވެއެވެ. އަހަރުމެން ރަސޫލުﷲ ﷺ އާއެކު ދަތުރެއްގައި ވީމެވެ. ދެން އަހަރުމެން ވާދީއަކާ އަރާހަމަވުމުން އަހަރުމެން ތަހުލީލު ކިޔައި، ތަކުބީރު ކިޔަމެވެ. އަދި އަހަރުމެންގެ އަޑު ގަދަވެގެން ދެއެވެ. އެހިނދު ރަސޫލުﷲ ﷺ ޙަދީޘުކުރެއްވިއެވެ. "ތިޔަބައިމީހުންގެ އަމިއްލަ ނަފުސުތަކަށް އޯގާތެރިވާށެވެ. އެހެނީ، ތިޔަބައިމީހުން ދުޢާ ކުރަނީ ބީރު ފަރާތަކަށް ނޫނެވެ. އަދި ދުރުގައިވާ ފަރާތަކަށްވެސް ނޫނެވެ. އެކަލާނގެ ތިޔަބައިމީހުންނާއެކު ވޮޑިގެން ވެއެވެ. އެކަލާނގެއީ އެންމެ މޮޅަށް އަޑުއައްސަވާ، ކުއްތަންވެވޮޑިގެންވާ ރަސްކަލާނގެއެވެ.") (ޞަޙީޙުލް ބުޚާރީ، ޙަދީޘު: 2992) އަދިވެސް ޙަދީޘުގައި އައިސްފައި ވެއެވެ. عَنِ ابْنٍ لِسَعْدٍ، أَنَّهُ قَالَ سَمِعَنِي أَبِي، وَأَنَا أَقُولُ اللَّهُمَّ، إِنِّي أَسْأَلُكَ الْجَنَّةَ وَنَعِيمَهَا وَبَهْجَتَهَا وَكَذَا وَكَذَا وَأَعُوذُ بِكَ مِنَ النَّارِ وَسَلاَسِلِهَا وَأَغْلاَلِهَا وَكَذَا وَكَذَا فَقَالَ يَا بُنَىَّ إِنِّي سَمِعْتُ رَسُولَ اللَّهِ صلى الله عليه وسلم يَقُولُ ‏ "‏ سَيَكُونُ قَوْمٌ يَعْتَدُونَ فِي الدُّعَاءِ ‏"‏ ‏.‏ فَإِيَّاكَ أَنْ تَكُونَ مِنْهُمْ إِنْ أُعْطِيتَ الْجَنَّةَ أُعْطِيتَهَا وَمَا فِيهَا مِنَ الْخَيْرِ وَإِنْ أُعِذْتَ مِنَ النَّارِ أُعِذْتَ مِنْهَا وَمَا فِيهَا مِنَ الشَّرِّ‏. (سنن أبي داود، كتاب الوتر، باب الدعاء)‏ (ސަޢުދު ބްނު އަބީ ވައްޤާޞް رضي الله عنه) ގެ ދަރިކަލެއްގެ އަރިހުން ރިވާވެގެން ވެއެވެ. ތިމަން މިފަދައިން ދުޢާކުރަނިކޮށް ތިމަންގެ ބައްޕާފުޅު އަޑުއައްސެވިއެވެ. "މިއަޅާގެ ވެރިރަސްކަލާކޮ! ސުވަރުގެއާ، އެތަނުގެ ނިޢުމަތާ، އެތަނުގެ އުފާވެރިކަން އަދި އެވެނި، މިވެނި ކަންކަން ދެއްވުން އެދި އިބަރަސްކަލާނގެ ޙަޟްރަތުގައި ދަންނަވަމެވެ. އަދި ނަރަކައާއި، އެތަނުގައި ވާ ޗޭނުތަކާއި، ހިލިހިލާތަކުން އަދި އެވެނި މިވެނި ކަންކަމުން އިބަރަސްކަލާނގެ ރައްކާތެރިކަމަށް އެދި ދަންނަވަމެވެ." އެ ހިނދު ބައްޕާފުޅު ވިދާޅުވިއެވެ. ދަރިފުޅާއެވެ! ރަސޫލުﷲ ﷺ މިފަދައިން ޙަދީޘުކުރައްވަނިކޮށް ތިމަންކަލޭފާނު އަޑުއެއްސެވީމެވެ. "ދުޢާގައި ޙައްދު ފަހަނައަޅައިދާ ބަޔަކު އަންނާނެއެވެ." ތިބާ އެމީހުންގެ ތެރެއިން ނުވާހުށިކަމެވެ. ތިބާއަށް ސުވަރުގެ ދެއްވާނީ އެތަނުގައިވާ ހެޔޮކަމާއެކުގައެވެ. އަދި ތިބާ ނަރަކައިން ސަލާމަތްކުރައްވާއިރު، އެތަނުގައިވާ ނުބައިކަމުން ވެސް ތިބާ ސަލާމަތްކުރައްވާނެއެވެ. (ސުނަނު އަބީދާވޫދު، ޙަދީޘު: 1480)'],["ބިން إصلاح ކުރެއްވުމަށްފަހު، ތިޔަބައިމީހުން އެ ބިމުގައި ފަސާދަ ނުކުރާށެވެ! އަދި ބިރުވެތިވެ، އެދުންވެ ތިބޭ حال، އެކަލާނގެއަށް ތިޔަބައިމީހުން دعاء ކުރާށެވެ! ހަމަކަށަވަރުން، اللَّه ގެ رحمة ފުޅުވަނީ، إحسان ތެރިންނާ ގާތުގައެވެ. (56)","ނަބީބޭކަލުންނާއި ރަސޫލުބޭކަލުން ފޮނުއްވައި، މާތް ﷲ ބިން އިޞްލާޙުކުރެއްވުމަށްފަހު، ވައްތަރު ވައްތަރުގެ ފަސާދައިން ތިޔަބައިމީހުން ބިންމަތީގައި ފަސާދަނުކުރާށެވެ. އަދި ތިޔަބައިމީހުންގެ ވެރިރަސްކަލާނގެ ޢުޤޫބާތަށް ބިރުވެތިވެ، އެކަލާނގެ ދަރުމައަށް ދަހިވެތިވާ ޙާލު ތިޔަބައިމީހުން އެކަލާނގެއަށް ދުޢާކުރާށެވެ. މާތް ﷲ ގެ ރަޙްމަތް ވަނީ އިޙްސާންތެރިކަމާއި، ހެޔޮކަމުގެ އަހުލުވެރިން ކަމުގައިވާ ކިޔަމަންތެރިން ވަށައިލާފައެވެ."],["އަދި އެކަލާނގެ رحمة ގެ ކުރިޔަށް، (އެބަހީ: ވާރޭގެ ކުރިޔަށް) އުފާވެރި خبر އެއްގެ ގޮތުގައި، ވައިރޯޅިތައް ފޮނުއްވަނީ އެކަލާނގެއެވެ. އަދި އެ ރޯޅިތައް، ފެނުން ބަރުވެފައިވާ ވިލާގަނޑެއް އުފުލައިގަތުމުން، މަރުވެފައިވާ ރަށަކަށް ތިމަންރަސްކަލާނގެ އެ ވިލާގަނޑު ފޮނުއްވަމެވެ. ދެން އެއިން ފެންވެއްސަވައި، ހުރިހާ ބާވަތެއްގެ މޭވާއިން ގަސް ފަޅުއްވަމެވެ. މަރުވެފައިވާ މީހުން (އަލުން ދިރުއްވައި) ނެރުއްވާހުށީ، ހަމައެފަދައިންނެވެ. (އެއީ) ތިޔަބައިމީހުން ހަނދުމަ ކުރުމަށްޓަކައެވެ. (57)","މިފަހަރު، މާތް ﷲ ގެ އެއްކައުވަންތަކަމާއި، ޚަލްޤުތަކުންގެ ހުރިހާ ކަމެއް ތަދުބީރުކުރައްވައި ހިންގަވަނީ އެކަލާނގެ ކަމުގެ އިތުރު ދަލީލެކެވެ. އިންސާނުންގެ ދިރިއުޅުން އޭގެ މައްޗަށް ބިނާވެފައިވާ ވާރޭ އައުމުގެ ކުރިން، އެކަމުގެ އުފާވެރި ޚަބަރެއްގެ ގޮތުގައި ވައިރޯޅިތައް ފޮނުއްވަނީ މަތިވެރިވަންތަ ރަސްކަލާނގެއެވެ. އެ ވައިރޯޅިތައް ވާރޭ ފެނުން ބަރުވެފައިވާ ވިލާގަނޑު އުފުލައިގަތުމުން ގަހެއް މޭވާއެއް ނެތި ހަނަފަސްވެފައިވާ ބިމަކަށް ތިމަންރަސްކަލާނގެ އެވިލާގަނޑު ގެންދަވަމެވެ. ދެން ހަނަފަސްވެފައިވާ އެރަށަށް ތިމަންރަސްކަލާނގެ ވާރޭ ވެއްސަވަމެވެ. އަދި އެފެނުން ތިޔަބައިމީހުންގެ ކާނާ ކަމުގައިވާ ބާވަތް ބާވަތުގެ މޭވާ ނެރުއްވަމެވެ. މިތާނގައި މާތް ﷲގެ މި ވަޙީބަސްފުޅުން ނަސޭހަތާއި ޢިބްރަތް ލިބިގަންނަން ޖެހެއެވެ. މާނައީ ތިމަންރަސްކަލާނގެ މަރުވެފައިވާ މީހުން ކައްވަޅުން ނެރުއްވަނީ އުޑުން ވެހުނު ވާރެއިން މަރުވެފައިވާ ބިން ދިރުއްވި ފަދައިންނެވެ. ފަހެ، މަރުވެފައިވާ ބިން ދިރުއްވަން ކުޅަދުންވަންތަ ރަސްކަލާނގެ މަރުވެފައިވާ މީހުން ދިރުއްވައި އެބައިމީހުންގެ ކަށްވަޅުތަކުން ނެރުއްވުމަށް ކުޅަދުންވަންތައެވެ. ޚަލްޤުތަކުން އަލުން ދިރުއްވައި މަޙްޝަރަށް އެއްކުރެއްވުމުގެ މިސާލެއްގެ ގޮތުގައި މަރުވެފައިވާ ބިން ވާރެއިން ދިރުއްވުމުގެ މިސާލު ޤުރްއާނުގައި ވަރަށް ގިނައިން ބޭނުންކުރައްވާފައި ވެއެވެ. މާތް ﷲގެ މިވަޙީ ބަސްފުޅު ފަދައިންނެވެ. ﴿وَمِنْ ءَايَـٰتِهِۦٓ أَنَّكَ تَرَى ٱلْأَرْضَ خَـٰشِعَةً فَإِذَآ أَنزَلْنَا عَلَيْهَا ٱلْمَآءَ ٱهْتَزَّتْ وَرَبَتْ ۚ إِنَّ ٱلَّذِىٓ أَحْيَاهَا لَمُحْىِ ٱلْمَوْتَىٰٓ ۚ إِنَّهُۥ عَلَىٰ كُلِّ شَىْءٍ قَدِيرٌ﴾ (ގަހެއް ނެތި ހިކިފައިވާ ބިމަށް ތިމަންރަސްކަލާނގެ ވާރޭ ވެއްސެވުމުން އެބިމުގެ ގަސްތަކުގެ ޙަރަކާތް ފެށި ގަސްތައް އިތުރުވާތަން ތިބާއަށް ފެނުމީ އެކަލާނގެ ކުޅަދުންވަންތަކަމުގެ ހެކިތަކުގެ ތެރެއިންވާ ކަމެކެވެ. އެބިންގަނޑު ދިރުއްވި ރަސްކަލާނގެއީ ހަމަކަށަވަރުން މަރުވެފައިވާ ތަކެތި ދިރުއްވާ ރަސްކަލާނގެއެވެ. އެކަލާނގެއީ ކޮންމެ ކަމެއްގެ މައްޗަށް ކުޅަދުންވަންތަ ރަސްކަލާނގެއެވެ.) ދެން މުއުމިނު މީހާއާއި ކާފިރުމީހާއަށް އެކަލާނގެ މިސާލުޖެއްސެވީ މި ޙައިރާންކުރުވަނިވި މިސާލުންނެވެ."],["(ބިމާއި ފެން) ރަނގަޅު ރަށްރަށުން، އެރަށްތަކުގެ ވެރިރަސްކަލާނގެ إذن ފުޅާއެކު، އެރަށުގެ ގަސްގަހާގެހި ފަޅައެވެ. (ބިން) ނުބައި ރަށްރަށުން ފައިދާއެއްނެތް މަދު ގަސްކޮޅެއް މެނުވީ ނުފަޅައެވެ. شكر ކުރާ ބަޔަކަށް ތިމަންރަސްކަލާނގެ آية ތައް އެކިގޮތްގޮތަށް ބަޔާންކޮށްދެއްވަނީ އެފަދައިންނެވެ. (58)",'ފަސްގަނޑު ރަނގަޅު ބިމުން މާތް ﷲގެ އިރާދަފުޅާއި، އެކަލާނގެ މަގުތަނަވަސްކޮށްދެއްވުމާއެކު، ރަނގަޅު، ފައިދާ ހުރި ގަސްތައް ގިނައިން ފަޅައެވެ. އެބިމުގެ ފަސްގަނޑު ރަނގަޅުވީމައެވެ. ހިލަ ބިން ނުވަތަ ލޮނުގިނަ ޗަކަ ބިން ފަދަ ގޮވާމަށް ކަމުނުދާ ބިމުން ގަސް ފަޅަނީ ވަރަށް މަދުން ބަލިކަށިކޮށެވެ. އަދި ބުރަ މަސްކަތާއެކު އުނދަގުލުންނެވެ. މާތް ﷲގެ ނިޢުމަތްތަކާ މެދު ވިސްނައި ފިކުރުކުރާ މީހުންނަށް ތިމަންރަސްކަލާނގެ ޙުއްޖަތްތަކާ ދަލީލުތައް ބަޔާންކޮށްދެއްވަނީ މިފަދައިންނެވެ. އިބްނު ޢައްބާސް رضي الله عنه ވިދާޅުވިއެވެ. މިއީ މާތް ﷲ މުއުމިނު މީހާއަށާއި ކާފިރު މީހާއަށް ޖައްސަވާފައިވާ މިސާލެކެވެ. އެހެނީ، ހެޔޮލަފާ މުއުމިނާ އާއި އޭނާގެ ހެޔޮ ޢަމަލު ރަނޅު މޭވާ ދޭ ފަސްގަނޑު ރަނގަޅު ބިމެއް ފަދައެވެ. އަދި ނުބައި ކާފިރަކާއި އޭނާގެ ނުބައި ޢަމަލު، ލޮނުވެފައިވާ ޗަކަ ބިމެއް ފަދައެވެ. އެބިމުގައި އެއްވެސް ހެވެއް ބަރަކާތެއް ނުވެއެވެ. މަދިރިއާއި ބައެއް ސޫފި ފެނުން ފިޔަވައި އެބިމުން ލިބޭ އެއްވެސް ފައިދާއެއް ނުވެއެވެ. (ރިވާކުރެއްވީ އިބްނު އަބީ ޙާތިމް އަދި އިބްނު ޖަރީރް)\n މާތް ﷲގެ އެއްކައުވަންތަކަމުގެ ދަލީލުތަކަށް ފަހު، ދެން އެކަލާނގެ ގެންނަވާފައި މިވަނީ ބައެއް ނަބީބޭކަލުންގެ ވާހަކައެވެ. މުޝްރިކުންގެ ފަރާތުން ރަސޫލުﷲ ﷺ އަށް ކުރިމަތިވެޑައިގަންނަވާ ދުއްތުރާތަކާމެދު އެކަލޭގެފާނުގެ ހިތްޕުޅު ހަމަޖައްސަވައިދެއްވުމަށެވެ. އެކަލާނގެ ފުރަތަމަ ފެށްޓެވީ "ނަބީބޭކަލުންގެ ޝައިޚު" ނޫޙު عليه السلام ގެ ވާހަކައިންނެވެ. އެކަލާނގެ ވަޙީކުރައްވަނީ'],["ހަމަކަށަވަރުން، ތިމަންރަސްކަލާނގެ نوح ގެފާނު، އެކަލޭގެފާނުގެ قوم ގެމީހުންގެ ގާތަށް رسول ކަމާއިގެން ފޮނުއްވީމެވެ. ފަހެ، އެކަލޭގެފާނު ވިދާޅުވިއެވެ. އޭ އަހުރެންގެ قوم ގެމީހުންނޭވެ! ތިޔަބައިމީހުން اللَّه އަށް އަޅުކަން ކުރާށެވެ! އެކަލާނގެ ފިޔަވައި އެހެން إله އަކު ތިޔަބައިމީހުންނަކަށް ނުވެތެވެ. ހަމަކަށަވަރުން، ބޮޑުވެގެންވާ ދުވަހެއްގެ عذاب ތިޔަބައިމީހުންނަށް ލިބިދާނެކަމަށް އަހުރެން ބިރުގަނެއެވެ. (59)","އޭ މުޙައްމަދު ﷺއެވެ! ހަމަކަށަވަރުން ކަލޭގެފާނަށް ވުރެ ކުރިން ތިމަންރަސްކަލާނގެ ނޫޙު عليه السلام، އެކަލޭގެފާނުގެ ފާސިދު ޤައުމުގެ ގާތަށް ފޮނުއްވީމެވެ. އެބައިމީހުން ދިޔައީ ބުދުތަކަށް އަޅުކަންކުރަމުންނެވެ. އެބައިމީހުން އެކަލޭގެފާނަށް ދުއްތުރާކޮށް ފުރައްސާރަކުރިއެވެ. ނޫޙު عليه السلام އަކީ ނަބީބޭކަލުންގެ ޝައިޚެވެ. އެބޭކަލުންގެ ތެރެއިން އެންމެ ޢުމުރު ދިގީ އަދި އެންމެ ގިނަ އިމްތިޙާނުތަކާ ކުރިމަތިލެއްވީ އެކަލޭގެފާނު ކަމުގައި ވާތީއެވެ. ފަހެ، އެކަލޭގެފާނުގެ ޤައުމަށް މާތް ﷲގެ ދީނަށް ގޮވައިލެއްވުމުގައި އެކަލޭފާނު ނުވަސަތޭކަ ފަންސާސް އަހަރު ހޭދަކުރެއްވިއެވެ. އެހެނަސް، އެބައިމީހުންގެ ފަރާތުން އެކަލޭގެފާނަށް، ކާފިރުކަމާއި ގޮތްދޫނުކުރުން މެނުވީ ފެނިވަޑައި ނުގަނެއެވެ. އެކަލޭގެފާނުގެ ޤައުމުގެ މީހުންނަށް އެކަލޭގެފާނު ވިދާޅުވިއެވެ. ތިޔަބައިމީހުން ހަމައެކަނި މާތް ﷲއަށް އަޅުކަން ކުރާށެވެ. އެކަލާނގެއާ އެއްވެސް ފަރާތެއް ޝަރީކުނުކުރާށެވެ. އެހެނީ، ތިޔަބައިމީހުން އަޅުކަންކުރުން ޙައްޤު އެހެން އިލާހެއް ނުވެއެވެ. އެދުވަހުގެ މުޞީބާތް އެއްވެސް މީހަކަށް ނޭނގޭ ބޮޑުވެގެންވާ ދުވަހުގެ، އެބަހީ ޤިޔާމަތްދުވަހުގެ، ޢަޛާބު ތިޔަބައިމީހުންނަށް ލިބިދާނެތީ ތިމަންކަލޭގެފާނު ބިރުފުޅުގެންވަޑައިގަންނަވަމަވެ. ބޮޑު ދުވަހުގެ ގޮތުގައި އެކަލޭގެފާނު އެދުވަސް ސިފަކުރެއްވީ އެދުވަހުގެ ހިތާމަތަކާއި ބިރުވެރިކަމުގެ ބޮޑުކަމުންނެވެ."],["އެކަލޭގެފާނުގެ قوم ގެބޮޑުން ބުނޫއެވެ. ހަމަކަށަވަރުން، އަހުރެމެންނަށް ފެންނަނީ، ފާޅުވެގެންވާ ފުރެދުމެއްގައި ކަލޭގެފާނު ވާތީއެވެ. (60)","އެކަލޭގެފާނުގެ ޤައުމުގެ ނުކިޔަމަންތެރިކަމުގައި ޙައްދުފަހަނައަޅާފައިވާ ބޮޑުން އެކަލޭގެފާނަށް ދެންނެވިއެވެ. ކަލޭފާނު އަހަރުމެންގެ އިލާހުންނަށް އަހަރުމެން އަޅުކަންކުރުން ނަހީކުރެއްވުމުން، ކަލޭގެފާނު ތިޔަ ހުންނެވީ ޙައްޤު އަދި ސީދާ މަގުން، ފާޅުކަންބޮޑު ގޮތުގައި އެއްކިބާވެވަޑައިގެންނެވެ. އެކަލޭގެފާނުގެ ޤައުމުގެ މީހުންގެ ތެރެއިން އެކަލޭގެފާނަށް މި ޖަވާބު ދިނީ އެބައިމީހުންގެ އަޝްރާފުންނާއި ބޮޑުންނެވެ. ރަސޫލުބޭކަލުންގެ ދަޢުވަތު ޤަބޫލުކުރުމަށް ދެކޮޅު ހަދާ ބަޔަކީ އެއީއެވެ. އެބައިމީހުން ދުނިޔަވީ އެދުންތަކުގެ ތެރެއަށް ގެނބިފައި ތިބުމުގެ ސަބަބުންނާ، ވެރިކަމަށް ހުންނަ ލޯބީގެ ބޮޑުކަމުންނެވެ."],["އެކަލޭގެފާނު ވިދާޅުވިއެވެ. އޭ އަހުރެންގެ قوم ގެމީހުންނޭވެ! އަހުރެންގެ ކިބައިގައި އެއްވެސް ފުރެދުމެއް ނެތެވެ. އަދި ކީއްހެއްޔެވެ؟ އަހުރެންނީ، عالم ތަކުގެ ވެރިރަސްކަލާނގެ حضرة ން އައި رسول އަކީމެވެ. (61)","ނޫޙު عليه السلام އެބައިމީހުންނަށް ވިދާޅުވިއެވެ. ތިމަންކަލޭގެފާނުގެ ކިބައިގައި އެއްވެސް މަގުފުރެދުމެއްގެ އަސަރެއް ނުވެއެވެ. އެހެނެއްކަމަކު، ތިމަންކަލޭގެފާނަކީ ތިޔަބައިމީހުންނަށް ތެދުމަގު ދައްކައި ނަސޭހަތް ދިނުމަށް އިއްޒަތްތެރިކަމާއި މަތިވެރިވަންތަކަމުގެ ވެރި ރަސްކަލާނގެ ފޮނުއްވި ރަސޫލެކެވެ."],["އަހުރެންގެ ވެރިރަސްކަލާނގެ رسول ކަން ތިޔަބައިމީހުންނަށް އަހުރެން އިއްވަމެވެ. އަދި ތިޔަބައިމީހުންނަށް نصيحة ތެރިވަމެވެ. އަދި ތިޔަބައިމީހުންނަށް ނޭނގޭ ކަންތައްތައް اللَّه ގެ حضرة ން އަހުރެންނަށް އެނގެއެވެ. (62)","މާތް ﷲ ތިމަންކަލޭގެފާނު އެތަކެއްޗާއިގެން ފޮނުއްވި ތަކެތި ތިމަންކަލޭގެފާނު ތިޔަބައިމީހުންނާ ހަމައަށް ގެނެސްދެއްވަނީއެވެ. އަދި މާތް ﷲގެ ވަޖުހުފުޅަށްޓަކައި ތިޔަބައިމީހުންނަށް ނަސޭހަތްތެރިވެވަޑައިގަންނަވަނީއެވެ. އަދި ޣައިބުގައިވާ ކަންކަމުގެ ތެރެއިން ތިޔަބައިމީހުންނަށް އެނގިގެންނުވާ ކަންކަން ތިމަންކަލޭގެފާނަށް އެނގިވަޑައިގަނެއެވެ. މޮޔައިން ނޫޙު عليه السلام އަކީ މަގުފުރެދިވަޑައިގެންފައިވާ ބޭފުޅެއް ކަމަށް ތުހުމަތުކުރީ އެކަލޭގެފާނު އެބައިމީހުންނަށް ހިލަތަކަށް އަޅުކަންކުރުން ހުއްޓާލަން ގޮވައިލެއްވުމުންނެވެ. މިއީ ނުބައި ނުލަފާ ފާޖިރުންގެ ޙާލެވެ. ތެދުމަގު އެބައިމީހުންނަށް ފެންނަނީ މަގުފުރެދުމުގެ ގޮތުގައެވެ. އަދި އެބައިމީހުން ޤަބޫލުކޮށްގެން ތިބި މޮޔަ، މަގުފުރެދިފައިވާ ގޮތް އެއީ ތެދުމަގުގެ ގޮތުގައެވެ. ނޫޙު عليه السلام ވަނީ އެކަލޭފާނަކީ ރަސޫލެއްކަމާއި އަމާނާތްތެރި ނަސޭހަތްތެރިއެއް ކަމާއި، އެކަލޭގެފާނު އެބައިމީހުންނަށް ހެޔޮގޮތް މެނުވީ އެދިވަޑައިނުގަންނަވާކަން އެބައިމީހުންނަށް އަންގަވާފައެވެ."],["ތިޔަބައިމީހުންނަށް إنذار ކުރެއްވުމަށާއި، ތިޔަބައިމީހުން تقوى ވެރިވުމަށާއި، ތިޔަބައިމީހުންނަށް رحمة ލައްވާތޯ، ތިޔަބައިމީހުންގެ ތެރެއިން ފިރިހެނަކު މެދުވެރިކޮށް، ތިޔަބައިމީހުންގެ ވެރިރަސްކަލާނގެ حضرة ން ހަނދާން ކޮށްދިނުމެއް ތިޔަބައިމީހުންނަށް އައިކަމަށްޓަކައި، ތިޔަބައިމީހުން حيران ވީހެއްޔެވެ؟ (63)","ތިޔަބައިމީހުން ޙައިރާންވަނީ މާތް ﷲއިންސާނުންގެ ތެރެއިން ތިޔަބައިމީހުންގެ ތެރެއަށް ރަސޫލަކު ފޮނުއްވުމުން ހެއްޔެވެ؟ އެކަލާނގެ ތިޔަބައިމީހުންގެ ގާތަށް އެކަލޭގެފާނު ފޮނުއްވީ ކާފިރުވުމާ އުރެދުމުގެ ޢުޤޫބާތާމެދު ތިޔަބައިމީހުންނަށް އިންޒާރުކުރެއްވުމަށެވެ. އަދި ބާއްޖަވެރިކަމާ ދިންނެވުމުގެ މަގަށް ތިޔަބައިމީހުންނަށް މަގުދެއްކެވުމަށެވެ. ތިޔަބައިމީހުން އެކަލާނގެއަށް ކިޔަމަންތެރިވެ، ބިރުވެތިވެ އެކަލާނގެ ރަޙްމަތްފުޅު ހޯދުމަށެވެ. އެކަމާ ތިޔަބައިމީހުން ޙައިރާންވާނެ ކަމެއް ނެތެވެ. އެއީ ތިޔަބައިމީހުންގެ މައްޗަށް އޮތް މާތް ﷲގެ އޯގާވަންތަކަމާއި އިޙްސާންތެރިކަމެވެ."],["ފަހެ، އެއުރެން އެކަލޭގެފާނު ދޮގުކުރޫއެވެ. ދެން ތިމަންރަސްކަލާނގެ އެކަލޭގެފާނާއި، އެކަލޭގެފާނުގެ އަރިހުގައި ނާކޮޅުގައިވާ އެންމެން ސަލާމަތް ކުރެއްވީމެވެ. އަދި ތިމަންރަސްކަލާނގެ آية ތައް ދޮގުކުރި މީހުން غرق ކުރެއްވީމެވެ. ހަމަކަށަވަރުން، އެމީހުންވީ (حق ގެ މަގު ނުފެންނަ) ކަނު ބަޔަކު ކަމުގައެވެ. (64)","ފަހެ، އެބައިމީހުންގެ ރަސޫލާ ނޫޙު عليه السلام އެބައިމީހުންގެ މެދުގައި އެހާ ދިގު މުއްދަތަކަށް ހުންނެވުމާއެކުވެސް އެބައިމީހުން އެކަލޭގެފާނު ދޮގުކުޅައެވެ. މާތް ﷲ އެކަލޭގެފާނާއި އެކަލޭގެފާނާއެކު ތިބި މުއުމިނުން، ނަވަށް އެރުމުން، އެބައިމީހުން ޣަރަޤުވުމުން ސަލާމަތްކުރެއްވިއެވެ. ދެން، އެކަލޭގެފާނު ދޮގުކުޅަ މީހުން އެބައިމީހުން ވަށާލައި އައި ޠޫފާނުން ޣަރަޤުކުރެއްވިއެވެ. އެއަށް ފަހު އެބައިމީހުންގެ އެއްވެސް އަސަރެއް ނެތެވެ. އެބައިމީހުންނީ ޙައްޤު ނުފެންނަ، ހިތް ކަނުވެފައިވާ ބައެކެވެ. އެބައިމީހުންގެ ހިތްތައް ވަނީ މާތް ﷲގެ އެއްކައުވަންތަކަމާއި، ނަބީބޭކަލުންގެ ނަބީކަމާ، އާޚިރަތް ދުވަސް ދެނެގަތުމަށް ނުކުޅެދި، ކަނުވެފައެވެ. عمين އަކީ عمٍ ގެ ޖަމްޢެވެ. އެއީ ހިތް ކަނުވުމެވެ. عمى އަކީ ލޮލުގެ ކަނުކަމެވެ. ހިތުގެ ކަނުކަމުގެ ނުރައްކާ މާ ބޮޑެވެ.\n ދެން މާތް ﷲ ގެންނަވާފައި މިވަނީ ހޫދު عليه السلام އާއި އެކަލޭގެފާނުގެ ޤައުމުގެ ވާހަކައެވެ. އެކަލާނގެ ވަޙީކުރައްވަނީ"],["އަދި ތިމަންރަސްކަލާނގެ عاد ބާގައިމީހުންގެ ގާތަށް އެއުރެންގެ أخ، هود ގެފާނު (ފޮނުއްވީމެވެ.) އެކަލޭގެފާނު ވިދާޅުވިއެވެ. އޭ އަހުރެންގެ قوم ގެމީހުންނޭވެ! ތިޔަބައިމީހުން اللَّه އަށް އަޅުކަން ކުރާށެވެ! އެކަލާނގެ ފިޔަވައި، އެހެން إله އަކު ތިޔަބައިމީހުންނަކަށް ނުވެއެވެ. ފަހެ، ތިޔަބައިމީހުން (އެކަލާނގެއަށް) تقوى ވެރި ނުވަނީ ހެއްޔެވެ؟ (65)","މިއީ މި ސޫރަތުގައި އައިސްފައިވާ ދެވަނަ ވާހަކައެވެ. މާނައީ ތިމަންރަސްކަލާނގެ ޢާދު ބާގައިގެ މީހުންގެ ގާތަށް އެބައިމީހުންގެ ތެރެއިން ރަސޫލަކު ފޮނުއްވީމެވެ. އެއީ ހޫދު عليه السلام އެވެ. އެބައިމީހުން ދިރިއުޅުނީ ޔަމަނުގެ އަލްއަޙްޤާފު ގައެވެ. އެބައިމީހުންނަށް އޯގާތެރިވެވަޑައިގަންނަވާ ޙާލު އެބައިމީހުންގެ ރަސޫލާ އެބައިމީހުންނަށް ވިދާޅުވިއެވެ. ތިޔަބައިމީހުން މާތް ﷲއެއްކައުވަންތަ ކުރާށެވެ. ތިޔަބައިމީހުންގެ ޚާލިޤުވަންތަ ރަސްކަލާނގެ ފިޔަވައި ތިޔަބައިމީހުން އަޅުކަންކުރުން ޙައްޤުވާ އިލާހަކު ނުވެއެވެ. ތިޔަބައިމީހުން އެކަލާނގެ ފިޔަވައި އެހެން ފަރާތަކަށް އަޅުކަންކޮށްފިނަމަ، މާތް ﷲގެ ޙަޟްރަތުން އަތުވެދާނެ ޢަޛާބަކަށް ތިޔަބައިމީހުން ބިރުވެތިނުވަނީ ހެއްޔެވެ؟"],["އެކަލޭގެފާނުގެ قوم ގެމީހުންކުރެ كافر ވި ބޮޑުން ބުނޫއެވެ. ހަމަކަށަވަރުން، ކަލޭގެފާނުވަނީ، މޮޔަކަމެއްގެތެރޭގައިކަމަށް ތިމަންމެންނަށް ފެނެއެވެ. އަދި ހަމަކަށަވަރުން، ތިމަންމެންނަށް ހީވަނީ، ކަލޭގެފާނަކީ، ދޮގުވެރިންގެ ތެރެއިންވާ މީހެއް ކަމުގައެވެ. (66)","އެކަލޭގެފާނުގެ ޤައުމުގެ މީހުންގެ ތެރެއިން ކާފިރު އަދި މުޖްރިމު އަޝްރާފުން ބުންޏެވެ. އަހަރުމެންނަށް ކަލޭގެފާނުގެ ކިބައިން ފެންނަނީ މޮޔަކަމެވެ. ކަލޭގެފާނު ކަލޭގެފާނުގެ ކާބަފައިންގެ ދީން ދޫކުރައްވާފައި ވާތީއެވެ. އަދި އަހަރުމެން ޤަބޫލުކުރާ ގޮތުގައި ކަލޭގެފާނު ނަބީކަމަށް ތިޔަކުރައްވާ ދަޢުވާގައި ކަލޭގެފާނު ހައްދަވަނީ އިތުރުފުޅެވެ. ހިލައަށް އަޅުކަންކުރުން ދޫކޮށްލައި، އެއްކައުވަންތަ، ބާރުވެރި އިލާހަށް އަޅުކަންކުރުމަށް އެބައިމީހުންނަށް ގޮވައިލެއްވުމުން، އެކަލޭގެފާނު ވަނީ މޮޔަފުޅުވެފައި ކަމަށް އެބައިމީހުން ބުނި އިރު މޮޔައިންނަކީ އެބައިމީހުންނެވެ. އެބައިމީހުންގެ ވާހަކަ އިތުރަށް ގަދަކުރުމަށް إنّ އާއި لام އެބައިމީހުން ބޭނުންކުރީ ގޮތްދޫނުކުރުމާއި، ފާފަވެރިކަން ބޮޑުކަމުންނެވެ."],["އެކަލޭގެފާނު ވިދާޅުވިއެވެ. އޭ އަހުރެންގެ قوم ގެމީހުންނޭވެ! އަހުރެންގެ ކިބައިގައި އެއްވެސް މޮޔަކަމެއް ނެތެވެ. އަދި ކީއްހެއްޔެވެ؟ އަހުރެންނީ، عالم ތަކުގެ ވެރިރަސްކަލާނގެ حضرة ން އައި رسول އަކީމެވެ. (67)","ހޫދު عليه السلام އެބައިމީހުންނަށް ވިދާޅުވިއެވެ. މާތް ﷲ އަށް ޙަމްދު ހުއްޓެވެ. ތިމަންކަލޭގެފާނުގެ ކިބައިގައި މޮޔަކަމުގެ އެއްވެސް އަސަރެއް ނެތެވެ. އެހެނެއްކަމަކު، ތިމަންކަލޭގެފާނަކީ ޢިއްޒަތްތެރިކަމާއި، މަތިވެރިވަންތަކަމުގެ ވެރި ރަސްކަލާނގެ ޙަޟްރަތުން ތިޔަބައިމީހުންނަށް ތެދުމަގު ދެއްކެވުމަށް ފޮނުއްވި ރަސޫލެކެވެ."],["އަހުރެންގެ ވެރިރަސްކަލާނގެ رسول ކަން ތިޔަބައިމީހުންނަށް އަހުރެން އިއްވަމެވެ. އަދި އަހުރެންނީ، ތިޔަބައިމީހުންނަށްވާ أمانة ތެރި نصيحة ތެރިޔަކީމެވެ. (68)","ތިމަންކަލޭގެފާނު ތިޔަބައިމީހުންނާ ހަމައަށް މިގެނެސްދެއްވަނީ މާތް ﷲގެ ދަޢުވަތެވެ. ތިމަންކަލޭގެފާނަކީ ތިޔަބައިމީހުންނަށް ނަސޭހަތްތެރިވެ ވަޑައިގަންނަވާ ރަސޫލަކީމެވެ. ތިމަންކަލޭގެފާނު ތިޔަބައިމީހުންނަށް އެދިވަޑައިގަންނަވަނީ ހެޔޮގޮތެވެ."],["ތިޔަބައިމީހުންނަށް إنذار ކުރެއްވުމަށް، ތިޔަބައިމީހުންގެ ތެރެއިން ފިރިހެނަކު މެދުވެރިކޮށް، ތިޔަބައިމީހުންގެ ވެރިރަސްކަލާނގެ حضرة ން ހަނދާން ކޮށްދިނުމެއް، ތިޔަބައިމީހުންނަށް އައިކަމަށްޓަކައި، ތިޔަބައިމީހުން حيران ވީހެއްޔެވެ؟ އަދި نوح ގެފާނުގެ قوم އަށްފަހުގައި، خليفة އިން ކަމުގައި ތިޔަބައިމީހުން ލެއްވިކަމާއި، ހެއްދެވުމުގައި ތިޔަބައިމީހުންގެ އިސްކޮޅާއި ބާރު އިތުރުކުރެއްވިކަން ތިޔަބައިމީހުން ހަނދުމަކުރާށެވެ! ފަހެ، اللَّه ގެ نعمة ތައް ތިޔަބައިމީހުން ހަނދުމަކުރާށެވެ! (އެއީ) ތިޔަބައިމީހުން ދިންނަވައި نصيب ލިބުމަށްޓަކައެވެ. (69)","ތިޔަބައިމީހުން ޙައިރާންވަނީ ތިޔަބައިމީހުން މާތް ﷲގެ ޙަޟްރަތަށް ދާންޖެހޭނެކަމަށް އިންޒާރުކުރައްވައި، އެކަލާނގެ ޢަޛާބަށް ތިޔަބައިމީހުން ބިރުވެތިކުރައްވާ ރަސޫލަކު ތިޔަބައިމީހުންގެ ތެރެއިން ވަޑައިގަތުމުން ހެއްޔެވެ؟ އަދި ނޫޙު عليه السلام ގެ ޤައުމު ހަލާކުކުރެއްވުމަށް ފަހު ތިޔަބައިމީހުން ބިންމަތީގައި ޚަލީފާއިން ކަމުގައި ލައްވައި، ތިޔަބައިމީހުންނަށް ބިޔަ ހަށިތަކާއި އިތުރު ބާރު ދެއްވައި، ތިޔަބައިމީހުންނަށް މާތް ﷲ ދެއްވި ނިޢުމަތް ހަނދުމަކުރާށެވެ. ފަހެ، އެނިޢުމަތްތައް ހަނދުމަކޮށް ތިޔަބައިމީހުން މާތް ﷲއަށް ޝުކުރުވެރިވާށެވެ. ތިޔަބައިމީހުންނަށް އެންމެ ބޮޑު ބާއްޖަވެރިކަން ކާމިޔާބުވާނީ އޭރުންނެވެ."],["އެއުރެން ބުނޫއެވެ. ކަލޭގެފާނު އަހުރެމެންގެ ގާތަށް ތިޔަވަޑައިގަތީ، ހަމައެކަނި اللَّه އަށް އަހުރެމެން އަޅުކަން ކުރުމަށާއި، އަހުރެމެންގެ ކާބަފައިން އަޅުކަންކޮށް އުޅުނު ތަކެތި އަހުރެމެން ދޫކޮށްލުމަށް އެންގެވުމަށްތޯއެވެ؟ ފަހެ، ކަލޭގެފާނުވަނީ، ތެދުވެރިންގެ ތެރެއިން ކަމަށްވާނަމަ، ކަލޭގެފާނު އަހުރެމެންނަށް ތިޔަ وعد ކުރައްވާ ކަމެއް، އަހުރެމެން ގާތަށް ނިކަން ގެންނަވައި ބައްލަވާށެވެ! (70)","އެބައިމީހުން ދެންނެވިއެވެ. އޭ ހޫދު عليه السلام އެވެ! ކަލޭގެފާނު އަހަރުމެންގެ ގާތަށް ވަޑައިގެން ޢަޛާބުގެ އިންޒާރު ތިޔަކުރައްވަނީ އަހަރުމެން ﷲއަށް އެކަނި އަޅުކަން ކޮށް، އަހަރުމެންގެ ކާބަފައިން އަޅުކަންކޮށް އުޅުނު ބުދުތަކަށް އަޅުކަން ކުރުން ދޫކޮށް، އެތަކެތީގެ ކިބައިން ބަރީއަވޭތޯ ހެއްޔެވެ؟ އެހެންވިއްޔާ، ކަލޭގެފާނު ތިޔަ ވިދާޅުވަނީ ތެދުފުޅު ކަމުގައި ވަނީނަމަ، ކަލޭގެފާނު ތިޔަ ވަޢުދުވެވަޑައިގަންނަވާ ޢަޛާބު އަހަރުމެންނަށް ގެނެސްދެއްވާށެވެ. އަހަރުމެން ކަލޭގެފާނަށް އީމާންނުވާނަމެވެ. މިއީ ނުކިޔަމަންތެރިކަމާއި ގޮތްދޫނުކުރުމުގެ އިންތިހާއެވެ."],["އެކަލޭގެފާނު ވިދާޅުވިއެވެ. ތިޔަބައިމީހުންގެ ވެރިރަސްކަލާނގެ حضرة ން عذاب އަކާއި، ކޯފާއެއް އައިސް، ތިޔަބައިމީހުންގެ މައްޗަށް ހުށަހެޅިއްޖެކަން ކަށަވަރެވެ. ތިޔަބައިމީހުންނާއި، ތިޔަބައިމީހުންގެ ކާބަފައިން، ނަންދީފައިވާ ބުދުތަކާމެދު، ތިޔަބައިމީހުން ތިމަންކަލޭގެފާނާ جدل ކުރަނީ ހެއްޔެވެ؟ އެތަކެއްޗަށް (އަޅުކަން ކުރުމަށް) އެއްވެސް حجّة އެއް اللَّه ބާވައެއް ނުލައްވަތެވެ. ފަހެ، ތިޔަބައިމީހުން انتظار ކުރާށެވެ! ތިމަންކަލޭގެފާނުވެސް ތިޔަބައިމީހުންނާއެކު انتظار ކުރާ މީހުންގެ ތެރެއިން ވާހުށީމެވެ. (71)","އެބައިމީހުންގެ މި ވާހަކަތައް އަޑުއެއްސެވުމަށްފަހު، އެބައިމީހުންގެ ރަސޫލާ ހޫދު عليه السلام އެބައިމީހުންނަށް ވިދާޅުވިއެވެ. ތިޔަބައިމީހުން ކާފިރުކަމާއި މަގުފުރެދުން މަތީ ގޮތްދޫނުކޮށް ތިބެން ނިންމުމުގެ ސަބަބުން އިހާނެތިކުރުވަނިވި ޢަޛާބާއި، ޢިއްޒަތްތެރިވަންތަކަމާއި މަތިވެރިވަންތަކަމުގެ ވެރިރަސްކަލާނގެ ކޯފާ ތިޔަބައިމީހުންނަށް ޙައްޤުވެއްޖެއެވެ. ތިޔަބައިމީހުން ތިމަންކަލޭފާނާއި ޒުވާބު ތިޔަ ކުރަނީ އެއްވެސް ގެއްލުމެއް އަދި ފައިދާއެއް ނުދޭ ބުދުތަކަކާ މެދު ހެއްޔެވެ؟ ތިޔަބައިމީހުން އަމިއްލައަށް އެތަކެއްޗަށް ނަންދީ، ތިޔަބައިމީހުން ދަޢުވާކުރާ ގޮތުގައި އެއީ ކަލާނގެތައް ކަމަށް ހެދިއެވެ. އެއަށް އަޅުކަން ކުރުމަށް މާތް ﷲގެ ޙަޟްރަތުން އައި އެއްވެސް ދަލީލެއް ތިޔަބައިމީހުންގެ އަތަކު ނެތެވެ. ތިޔަބައިމީހުން އެދުނު ޢަޛާބަށް ތިޔަބައިމީހުން އިންތިޒާރުކުރާށެވެ. ތިމަންކަލޭގެފާނުވެސް ތިޔަބައިމީހުނަށް އަންނަ ޢަޛާބުގެ އިންތިޒާރުގައި ހުންނަވާނަމެވެ. މިއީ އިންޒާރާއި ވަޢީދުގެ އިންތިހާއެވެ. މާތް ﷲ ވަޙީކުރެއްވިއެވެ."],["ދެން (ތިމަންރަސްކަލާނގެ ކޯފާއާއި، عذاب އައިހިނދު) ތިމަންރަސްކަލާނގެ رحمة ފުޅުން، އެކަލޭގެފާނާއި، އެކަލޭގެފާނުގެ އަރިހުގައިވާ ބަޔަކު، ތިމަންރަސްކަލާނގެ ސަލާމަތްކުރެއްވީމެވެ. އަދި ތިމަންރަސްކަލާނގެ آية ތައް ދޮގުކުޅަ މީހުންގެ އެންމެފަހު މީހާއަށް ދާނދެން، ހަލާކު ކުރައްވައި، ނެތިކުރެއްވީމެވެ. އަދި އެއުރެން إيمان ވި ބަޔަކު ކަމުގައި ނުވެތެވެ. (72)","ފިނިގަދަ، އެއްވެސް ފައިދާއެއްނުކުރާ ވަޔަކުން ތިމަންރަސްކަލާނގެ ދޮގުކުޅަ މީހުން ނެތިކުރެއްވީމެވެ. އަދި ތިމަންރަސްކަލާނގެ މަތިވެރި ރަޙްމަތްލައްވައި އެކަލޭގެފާނާއި، އެކަލޭގެފާނާ އެކު ތިބި މުއުމިނުން ސަލާމަތްކުރެއްވީމެވެ. ތިމަންރަސްކަލާނގެ އެކަލޭގެފާނުގެ ޤައުމު އެއްކޮށް ނެތިކުރެއްވީމެވެ. އެބައިމީހުންގެ ތެރެއިން އެއްވެސް މީހަކު ބާކީ ނުކުރައްވައެވެ. އެއީ، އެބައިމީހުން އީމާންނުވީތީއެވެ. އަދި އެބައިމީހުންގެ މަގުފުރެދުމުން އެނބުރި ނައީތީއެވެ. އެބައިމީހުން ނެތިކުރެއްވީ އެކަލާނގެ ލަޝްކަރުގައި ހިމެނޭ އެންމެ އާދައިގެ ހަތިޔާރުކަމުގައިވާ ފައިދާއެއް ނުކުރާ ވައިންނެވެ. އެވަޔާ ބެހޭގޮތުން މާތް ﷲ ވަޙީކުރައްވަނީ ﴿ مَا تَذَرُ مِن شَىْءٍ أَتَتْ عَلَيْهِ إِلَّا جَعَلَتْهُ كَٱلرَّمِيمِ﴾ (އެވައި ޖެހުނު ކޮންމެ އެއްޗެއް ފުނޑުފުނޑުކޮށް އަޅިއަށް ހަދައިނުލައި ދޫކޮށްނުލައެވެ.)"],["އަދި ތިމަންރަސްކަލާނގެ ثمود ބާގައިމީހުންގެ ގާތަށް އެއުރެންގެ أخ، صالح ގެފާނު (ފޮނުއްވީމެވެ.) އެކަލޭގެފާނު ވިދާޅުވިއެވެ. އޭ އަހުރެންގެ قوم ގެމީހުންނޭވެ! ތިޔަބައިމީހުން، اللَّه އަށް އަޅުކަންކުރާށެވެ! އެކަލާނގެ ފިޔަވައި، އެހެން إله އަކު ތިޔަބައިމީހުންނަކަށް ނުވެއެވެ. ތިޔަބައިމީހުންގެ ވެރިރަސްކަލާނގެ حضرة ން ބަޔާންވެގެންވާ معجزة އެއް ތިޔަބައިމީހުންނަށް އަތުވެއްޖެކަން ކަށަވަރެވެ. معجزة އެއްގެ ގޮތުން މިއޮތީ ތިޔަބައިމީހުންނަށްޓަކައި اللَّه ފޮނުއްވި ޖަމަލެވެ. ފަހެ، اللَّه ގެ ބިމުން އޭތި ކައިއުޅުމަށް ތިޔަބައިމީހުން ދޫކުރާށެވެ! އަދި އެއަށް އެއްވެސް ގޯނާއެއް ތިޔަބައިމީހުން ނުކުރާށެވެ! ފަހެ، (އެކަން ކޮށްފިނަމަ) ވޭންދެނިވި عذاب އެއް ތިޔަބައިމީހުންނަށް ލިބޭނެތެވެ. (73)","މިއީ މި ސޫރަތުގައި އައިސްފައިވާ ތިންވަނަ ވާހަކައެވެ. އަދި ޘަމޫދު ބާގައިގެ މީހުންގެ ގާތަށް ތިމަންރަސްކަލާނގެ ނަބިއްޔާ ޞާލިޙު عليه السلام ފޮނުއްވީމެވެ. އެބައިމީހުން ދިރިއުޅުނީ ޝާމް ކަރައާއި ޙިޖާޒު ކަރައާއި ދެމެދު އޮންނަ ޙިޖްރުގައެވެ. އެކަލޭގެފާނު އެބައިމީހުންނަށް ވިދާޅުވިއެވެ. އޭ ޤައުމުގެ މީހުންނޭވެ! ތިޔަބައިމީހުންގެ ވެރިރަސްކަލާނގެ އެއްކައުވަންތަކުރާށެވެ. އަދި އެކަލާނގެއަށް ޝިރުކުނުކުރާށެވެ. އެހެނީ، އެކަލާނގެ ފިޔަވައި ތިޔަބައިމީހުން އަޅުކަންކުރުން ޙައްޤުވެގެންވާ އެއްވެސް އިލާހެއް ނުވެއެވެ. ތިމަންކަލޭގެފާނު ވަޑައިގެންނެވީ ތިމަންކަލޭގެފާނުގެ ނަބީކަން ތެދުކަމުގެ މައްޗަށް ދަލީލުކުރާ ފާޅުކަން ބޮޑު މުޢުޖިޒާތަކާ އެކުގައެވެ. މި ޖަމަލަކީ ތިޔަބައިމީހުންނަށް ދެއްކުނު ތިމަންކަލޭގެފާނުގެ މުޢުޖިޒާތެވެ. އެހެންކަމުން، ބިމުން ކައިއުޅެން އޭތި ދޫކޮށްފައި ބާއްވާށެވެ. އަދި އެއަށް އެއްވެސް ގޯނާއެއް ނުކުރާށެވެ. އެހެން ހަދައިފިނަމަ، ތިޔަބައިމީހުންނަށް ޢަޛާބާއި މުޞީބާތް ކުރިމަތިވާނެއެވެ. ﴿نَاقَةُ ٱللَّهِ﴾ ގައި ޖަމަލު މާތް ﷲއަށް ނިސްބަތްކުރެއްވީ ޝަރަފުވެރި ކުރެއްވުމުގެ ގޮތުންނެވެ. އެހެނީ މާތް ﷲ އެ ޖަމަލު ހެއްދެވީ، އެބައިމީހުން އެދުނު ގޮތަށް، އެއްވެސް މެދުވެރިއަކު ނެތި، އަޑުއިވުމުގެ ޙިއްސު ނެތް ހިލަގަނޑަކުންނެވެ. ރިވާވެގެން ވެއެވެ. އެކަލޭގެފާނުގެ ނަބީކަން ތެދުކަމަށް ދަލީލުކޮށްދޭ މުޢުޖިޒާތެއް ދެއްކެވުމަށް އެބައިމީހުން އެދުނެވެ. އެބައިމީހުން އެކަލޭގެފާނަށް ހުށަހެޅީ އެބައިމީހުންގެ ލޯމަތީގައި ބޮޑު ހިލައެއް ފަޅައިގެންގޮސް އެއިން ބަލިވެ އޮތް (ބަނޑު ބޮޑު) ޖަމަލެއް ނެރުއްވުމަށެވެ. އޭރުން އެބައިމީހުން އެކަލޭގެފާނުގެ ނަބީކަން ތެދުކަން ޤަބޫލުކުރާނެ ކަމަށެވެ. އެހިނދު އެކަލޭގެފާނު މާތް ﷲއަށް ދުޢާކުރެއްވިއެވެ. އަދި އެކަލާނގެ ބޮޑު ހިލައަކުން އެ ޖަމަލު ނުކުތެވެ. އަދި އޭތި ވީ ޙައިރާންކޮށްލާފަދަ މުޢުޖިޒާތަކަށެވެ."],["އަދި عاد ބާގައިމީހުންގެ ފަހުން، خليفة އިން ކަމުގައި އެކަލާނގެ ތިޔަބައިމީހުން ލެއްވިކަމާއި، ބިމުގައި ތިޔަބައިމީހުން ވަޒަންވެރި ކުރެއްވިކަން ހަނދުމަކުރާށެވެ! އެތާނގެ ހަމަބިންތަކުން ގަނޑުވަރުތައް ތިޔަބައިމީހުން ހަދަމުއެވެ. އަދި ފަރުބަދަތައް ކަނޑައިގެން، ގެތައްވެސް ތިޔަބައިމީހުން ހަދަމުއެވެ. ފަހެ، اللَّه ގެ نعمة ތައް ތިޔަބައިމީހުން ހަނދުމަކުރާށެވެ! އަދި فاسد ން ކަމުގައިވެތިބެ، ތިޔަބައިމީހުން ބިމުގައި فساد ނުކުރާހުށިކަމެވެ! (74)","އަދި ތިޔަބައިމީހުންނަށްވުރެ ކުރިން ނުކިޔަމަންތެރިކަމުގައި ޙައްދު ފަހަނައަޅައިގޮސް ބޮޑާވެގަތް އުއްމަތް ކަމުގައިވާ ޢާދު ބާގައިގެ މީހުން ނެތިކޮށްލައްވައި، ތިޔަބައިމީހުން ޚަލީފާއިން ކަމުގައި ލެއްވިކަމާއި، ޙިޖްރުގައި ތިޔަބައިމީހުން ވަޒަންވެރިކޮށް ދެއްވިކަން ހަނދުމަކުރާށެވެ. އެތަނުގެ ހަމަބިންތަކުގައި ތިޔަބައިމީހުން ގަނޑުވަރުތައް ބިނާކުރަމުއެވެ. އަދި ފަރުބަދަތައް ކަނޑައިގެން ތިޔަބައިމީހުން ދިރިއުޅުމަށް ގެތައް ހަދަމުއެވެ. ތިޔަބައިމީހުންގެ ޢުމުރު ދިގުކަމުންނާއި، ހަށިތައް ބިޔަކަމުންނެވެ. ފަހެ، އެބައިމީހުންގެ ޢުމުރު ހުސްނުވަނީސް ގެތައް ހަލާކުވެއެވެ. އެހެންވެ އެބައިމީހުން ފަރުބަދަ ކަނޑައިގެން ގެ ހެދީއެވެ. ފަހެ، މާތް ﷲ ތިޔަބައިމީހުންނަށް ދެއްވާފައިވާ ނިޢުމަތްތައް ތިޔަބައިމީހުން ހަނދުމަކުރާށެވެ. އަދި އެކަލާނގެ ދެއްވާފައިވާ ގިނަގުނަ ނިޢުމަތްތަކަށްޓަކައި ތިޔަބައިމީހުން އެކަލާނގެއަށް ޝުކުރުވެރިވާށެވެ. އަދި ބިންމަތީގައި ފަސާދަކުރުމުގައި ޙައްދު ފަހަނައަޅައި ނުދާށެވެ. އޭރުން ތިޔަބައިމީހުންގެ ކުރީގެ އުއްމަތްތައް ނެތިކުރެއްވި ފަދައިން އެކަލާނގެ ތިޔަބައިމީހުން ނެތިކުރައްވައިފާނެއެވެ."],["އެކަލޭގެފާނުގެ قوم ގެމީހުންގެ ތެރެއިން كبر ވެރިވެގަތް ބޮޑުން، އޭގެތެރެއިން إيمان ވެ، ނިކަމެތިކޮށްހިތުނު މީހުންނަށް ބުނޫއެވެ. صالح ގެފާނަކީ، އެކަލޭގެފާނުގެ ވެރިރަސްކަލާނގެ حضرة ން ފޮނުއްވި رسول އަކުކަން ތިޔަބައިމީހުން ދެނެތިބީމު ހެއްޔެވެ؟ އެއުރެން ބުނޫއެވެ. ހަމަކަށަވަރުން، އެކަލޭގެފާނު އެކަމަކާއިގެން ފޮނުއްވި ކަމަކަށް، ތިމަންމެން މިތިބީ إيمان ވެގެންނެވެ. (75)","ޞާލިޙު عليه السلام ގެ ޤައުމުގެ މީހުންގެ ތެރެއިން އީމާންވުމަށް ދެކޮޅުހަދައި ބޮޑާވެގަތް އަޝްރާފުންނާއި ބޮޑުން، ޞާލިޙު عليه السلام އަށް ތަބަޢަވި ނިކަމެތި މުއުމިނުންނަށް ބުންޏެވެ. ޞާލިޙު عليه السلام އަކީ މާތް ﷲތިމަންމެންގެ ގާތަށް ފޮނުއްވި ރަސޫލަކު ކަމުގައި ތިޔަބައިމީހުން ޤަބޫލުކުރަމުހެއްޔެވެ؟ އެބައިމީހުން އެސުވާލުކުރީ މަލާމާތްކޮށް ޖެއްސުންކުރުމުގެ ގޮތުންނެވެ. އެހިނދު ޞާލިޙު عليه السلام އަށް ތަބަޢަވީ މީހުން ހިކްމަތްތެރި ޖަވާބެއް ދެމުން ބުންޏެވެ. ތިމަންމެން އެކަލޭފާނުގެ ރަސޫލުކަމަށް އީމާންވަމުއެވެ. މިއީ ވަރަށް ފުރިހަމަ ރީތި ޖަވާބެކެވެ. އެބައިމީހުން ބުނި ފަދައެވެ. އެކަލޭގެފާނުގެ ރަސޫލުކަމަކީ ސާފުކޮށް އެނގެން އޮތް ކަމެކެވެ. އެކަމުގައި އެއްވެސް ޝައްކެއް ނެތެވެ. އެކަލޭގެފާނު ގެނެސްދެއްވި ޢާދަ ފޫވައްޓާލާ، ވަރުގަދަ މުޢުޖިޒާތުގެ ސަބަބުންނެވެ. އެހެންކަމުން އެކަލޭގެފާނުގެ ރަސޫލުކަމާމެދު ސުވާލުކުރަން ނުވެސް ޖެހެއެވެ. ވާހަކަ ދައްކަން ޖެހެނީ އެކަލޭގެފާނަށް އީމާންވުމާ ބެހޭގޮތުންނެވެ. އެހެންވެ، އަހަރުމެން އެކަލޭގެފާނަށް އީމާންވެގެން ތިބިކަން ތިޔަބައިމީހުންނަށް އެންގީއެވެ. އެބައިމީހުންގެ ޖަވާބުގައި އާނއެކޭ އެކަލޭގެފާނަކީ އަހަރުމެންގެ ގާތަށް ފޮނުއްވި ރަސޫލެކޭ އެބައިމީހުން ނުބުނެއެވެ. އެބައިމީހުން ބުނީ އެއްވެސް ޝައްކަކަށް ޖާގައެއް ނެތް ވާހަކައެކެވެ. އެބައިމީހުން ބުނީ އަހަރުމެން ތިބީ އީމާންވެގެންނެވެ. އަހަރުމެން އެކަލޭގެފާނުގެ ރަސޫލުކަމާމެދު ދުވަހަކުވެސް ޝައްކުނުކުރަމެވެ. މިއީ ޙިކްމަތްތެރި އުސްލޫބުން ދީފައިވާ ޖަވާބެކެވެ."],["كبر ވެރިވިމީހުން ބުނޫއެވެ. ތިޔަބައިމީހުން، إيمان ވި ކަންތަކަށް ހަމަކަށަވަރުން، އަހުރެމެން މިތިބީ كافر ވެގެންނެވެ. (76)","މުއުމިނުންނަށް ޖަވާބުދެމުން އެ މޮޔައިން ބުންޏެވެ. ތިޔަބައިމީހުން އީމާންވި ކަންތަކަށް އަހަރުމެން މިތިބީ ކާފިރުވެގެންނެވެ. އެބައިމީހުން އެ ބުނަނީ ޞާލިޙު عليه السلام ގެ ރަސޫލުކަމުގެ ވާހަކައެވެ. އެބައިމީހުން ޞާލިޙު عليه السلام ގެ ރަސޫލުކަމަށް ކާފިރުވަމޭ ނުބުނީ މަގުފުރެދުމުގައި ޙައްދު ފަހަނައަޅައި ދިއުމަށާއި، މުއުމިނުން ނިކަމެތިކޮށްލުމަށެވެ. ދެން މާތް ﷲ ބަޔާންކުރައްވަނީ އެބައިމީހުންގެ ޖަރީމާ ނިމުނު ގޮތުގެ ވާހަކައެވެ."],["ފަހެ، އެއުރެން އެ ޖަމަލު މަރައިލޫއެވެ. އަދި އެއުރެންގެ ވެރިރަސްކަލާނގެ އަމުރުފުޅަށް ނުކިޔަމަންތެރިވޫއެވެ. އަދި އެއުރެން ބުނޫއެވެ. އޭ صالح ގެފާނެވެ! ކަލޭގެފާނުވަނީ، رسول ންގެ ތެރެއިން ކަމަށްވާނަމަ، ކަލޭގެފާނު އަހުރެމެންނަށް ތިޔަ وعد ކުރައްވާ ކަމެއް (އެބަހީ: عذاب) އަހުރެމެންނަށް ނިކަން ގެންނަވައި ބައްލަވާށެވެ! (77)","އެބައިމީހުން ޖަމަލު ކަތިލިއެވެ. އަދި އެޖަމަލަށް ގޯނާނުކުރުމަށް މާތް ﷲ ކުރައްވާފައިވާ އަމުރަށް ބޯނުލަނބައި ބޮޑާވެގަތެވެ. އަދި ﷲގެ ނަބިއްޔާއަށް މަލާމާތްކޮށް ގޮންޖެހުމުގެ ގޮތުން އެބައިމީހުން ބުންޏެވެ. ކަލޭގެފާނަކީ މާތް ﷲގެ ރަސޫލެކޭ ވިދާޅުވުމުގައި ކަލޭގެފާނު ދައްކަވަނީ ތެދު ވާހަކަފުޅު ކަމުގައި ވަނީނަމަ، ކަލޭގެފާނު ވަޢުދުވެވަޑައިގެންފައިވާ ޢަޛާބު އަހަރުމެންނަށް ގެނެސްދެއްވާށެވެ. މާތް ﷲ ވަޙީކުރައްވަނީ"],["",""],["ދެން އެކަލޭގެފާނު، އެއުރެންގެ ކިބައިން ދުރުހެލިވެވަޑައިގަތެވެ. އަދި އެކަލޭގެފާނު ވިދާޅުވިއެވެ. އޭ އަހުރެންގެ قوم ގެމީހުންނޭވެ! ހަމަކަށަވަރުން، އަހުރެންގެ ވެރިރަސްކަލާނގެ رسول ކަން ތިޔަބައިމީހުންނަށް އިއްވީމެވެ. އަދި ތިޔަބައިމީހުންނަށް އަހުރެން نصيحة ތެރިވީމެވެ. އެހެނެއްކަމަކު، ތިޔަބައިމީހުން نصيحة ތެރިވާ މީހުންދެކެ ލޯތްބެއް ނުވަމުއެވެ. (79)","ދެންފަހެ، އެކަލޭގެފާނު އެބައިމީހުންނާ ދުރަށް ވަޑައިގަތެވެ. އަދި ދެރަފުޅުވެ ހިތާމަކުރައްވާ ޙާލު ވިދާޅުވިއެވެ. އޭ ޤައުމުގެ މީހުންނޭވެ! ތިމަންކަލޭގެފާނު ތިޔަބައިމީހުންނަށް ތިމަންކަލޭގެފާނުގެ ވެރިރަސްކަލާނގެ ދެއްވި ރަސޫލުކަމުގެ ވާހަކަ އިއްވެވީމެވެ. މާތް ﷲގެ ޢަޛާބު އަތުވެދާނެ ކަމުގެ އިންޒާރުދެއްވީމެވެ. އަދި ތިމަންކަލޭގެފާނަށް ކުޅަދާނަވީ ވަރަކަށް ތިޔަބައިމީހުންނަށް ނަސޭހަތްދެއްވީމެވެ. އެހެނެއްކަމަކު، ތިޔަބައިމީހުންވީ މޮޔަ ބަޔަކަށެވެ. ތިޔަބައިމީހުންގެ ކަމަކީ ހެޔޮ ނަސޭހަތްދޭ މީހުންދެކެ ރުޅި އައިސް އެބަޔަކަށް ޢަދާވާތެރި ވުމެވެ. އެކަލޭގެފާނު މިވާހަކަފުޅު ދައްކަވާފައި ވަނީ މީހަކު އޭނާގެ އަޚާ މަރުވެފައި އޮއްވާ ވާހަކަ ދައްކާ ފަދައިންނެވެ. އަޚާއެވެ! އަހުރެން ކިހާވަރަކަށް ނަސޭހަތް ދިނިން ހެއްޔެވެ؟ އަދި ކިހާވަރަކަށް އިންޒާރުކުރިން ހެއްޔެވެ؟ އެހެނަސް، ތިބާ އަހުރެންގެ ބަސް ޤަބޫލުނުކުޅައެވެ. ދޮގުކުރުމާއި މަގުފުރެދުން މަތީ ހުރެ އެންމެ ފަހުން ތިބާ ނިމިދިޔައީއެވެ."],["އަދި لوط ގެފާނު، އެކަލޭގެފާނުގެ قوم ގެމީހުންނަށް ވިދާޅުވިހިނދު (ހަނދުމަކުރާށެވެ!) ތިޔަބައިމީހުންގެ ކުރިން، عالم ތަކުގެ ތެރެއިން އެކަކުވެސް ކޮށްފައިނުވާ فاحش عمل ތިޔަބައިމީހުން ކުރަނީހެއްޔެވެ؟ (80)","މިއީ މި ސޫރަތުގައި އައިސްފައިވާ ހަތަރުވަނަ ވާހަކައެވެ. މާނައީ އޭ ރަސޫލާއެވެ! ކަލޭގެފާނުގެ ޤައުމުގެ ތެރެއިން ކަލޭގެފާނުގެ ރަސޫލުކަން ދޮގުކޮށް ގޮތްދޫނުކޮށް ތިބިމީހުންނަށް ސަދޫމުގެ އަހުލުވެރިންނަށް (ސަދޫމަކީ އުރްދުން ކައިރީގައި އޮންނަ ރަށެއް) ލޫޠު عليه السلام މިފަދައިން ވިދާޅުވި ހިނދު ހަނދުމަކޮށްދެއްވާށެވެ. މި ނުބައި، އިންތިހާއަށް ހުތުރު ޢަމަލު ތިޔަބައީމީހުން ކުރަނީ ހެއްޔެވެ؟ އެއީ ލިވާޠެވެ. ތިޔަބައިމީހުންގެ ކުރިން އެއްވެސް ޒަމާނެއްގައި ބަޔަކު ކޮށްފައިވާ ކަމެއް ނޫނެވެ. މާނައީ މި ނުބައިކަން ބޮޑު ޖަރީމާ އަލަށް އުފައްދައި އެކަމަށް އަރައިގަތީ އެބައިމީހުންނެވެ. އެއީ ޙައިވާނުންގެ ޠަބީޢަތާ ވެސް ޚިލާފު ނުބައިކަން ބޮޑުވެގެންވާ ހަޑިހުތުރު ޢަމަލެކެވެ. ޢަމްރު ބްނު ދީނާރް ވިދާޅުވިއެވެ. ލޫޠުގެ ޤައުމުގެ ކުރިން ފިރިހެނަކު ފިރިހެނަކާ ގާތްނުވެއެވެ."],["ހަމަކަށަވަރުން، ތިޔަބައިމީހުން شهوانى ގޮތުން، އަންހެނުން ދޫކޮށް، ފިރިހެނުންނާ ގާތްވަމުއެވެ. އަދި ކިއެއްތަ! ތިޔަބައިމީހުންނީ (ފާފަކުރުމުގައި) ހައްދުފަހަނަޅައިފައިވާ ބަޔަކީމުއެވެ. (81)","އަނެއްކާވެސް އެބައިމީހުންގެ އެ ޢަމަލަށް ރުހިވަޑައިނުގެން، އެބައިމީހުންގެ ޢަމަލުގެ ނުބައިކަން އެބައިމީހުންނަށް އިޙްސާސްކޮށްދެއްވުމަށް ދައްކަވާފައިވާ ވާހަކަފުޅެކެވެ. އެކަލޭގެފާނު ވިދާޅުވަނީ މޮޔަކަމާއި ޖާހިލުކަމުގައި ތިޔަބައިމީހުން ގޮސްފައިވާ ވަރީ، ޝަހްވާނީ އެދުން ފުއްދުމަށް އަންހެނުންގެ ގާތަށް ނުގޮސް ތިޔަބައިމީހުން ބޭނުންކުރަނީ ފިރިހެނުންގެ ފުރަގަސްފަރާތެވެ. އެއީ ޖަނަވާރުންވެސް ނުކުރާ ކަމެކެވެ. ތިޔަބައިމީހުންގެ ތިޔަ ޢަމަލުގައި ތިޔަބައިމީހުން ވަނީ ޖަނަވާރުންނަށްވުރެ ވެސް ދަށު ދަރަޖައަށް ވެއްޓިފައެވެ. އެ ނުބައިކަން ބޮޑު، ހުތުރުކަން ބޮޑު ޢަމަލު ތިޔަބައިމީހުން ތިޔަ ކުރަނީ ނުކިޔަމަންތެރިކަމާއި، ޖަރީމާތަކަށް އަރައިގަތުމުގައި ތިޔަބައިމީހުން ޙައްދު ފަހަނައަޅައި ގޮސްފައިވާތީއެވެ."],["އެކަލޭގެފާނުގެ (އެބަހީ: لوط ގެފާނުގެ) قوم ގެމީހުންގެ ޖަވާބު ކަމުގައި އެއުރެންގެ މި ބުނުން ނޫނީ ނުވެތެވެ. ތިޔަބައިމީހުންގެ ރަށުން، އެއުރެން (އެބަހީ: لوط ގެފާނާއި، އެކަލޭގެފާނަށް إيمان ވެގެން ތިބިމީހުން) ބޭރުކޮށްލާށެވެ! ހަމަކަށަވަރުން، އެއުރެންނަކީ، طاهر ވެގަންނަ ބަޔެކެވެ. (82)","އެބައިމީހުންގެ އެއް ބަޔަކު އަނެއް ބަޔަކަށް ލޫޠު عليه السلام އާއި އެކަލޭގެފާނަށް ތަބަޢަވީ މުއުމިނުން ތިޔަބައިމީހުންގެ ރަށުން ބޭރުކޮށްލާށޭ ބުނުން މެނުވީ އެބައިމީހުންގެ ޖަވާބު ކަމުގައި ނުވެއެވެ. އެބައިމީހުންނީ (އެ މުއުމިނުންނީ) ފާހިޝް ކަންތަކުން ޠާހިރުވެ ތިބުމަށް ފިރިހެނުންނާ ގާތް ވުމުން ދުރުހެލިވާ ބަޔަކަށް ވާތީއެވެ. އެބައިމީހުން މިހެން ބުނީ މަލާމާތްކޮށް ޖެއްސުންކުރުމުގެ ގޮތުންނެވެ. ލޫޠު عليه السلام ގެ ޤައުމުގެ މީހުން އެބައިމީހުންގެ ނަބިއްޔާ ގޯސްކޮށްފައި ވަނީ ޢާއްމުކޮށް މީސްތަކުން ތަޢުރީފުކުރާ ކަމެއްގައެވެ. ފަހެ، އެބައިމީހުންގެ ގާތު ޠާހިރުކަން ވަނީ މީހާ ރަށުން ބޭރުކޮށް ފައްސާލަން ޖެހޭވަރުގެ ނަޖިސްކަމަށް ބަދަލުވެފައެވެ. އެބައިމީހުންގެ ނުބައި ނިމުން ބަޔާންކުރައްވަމުން މާތް ﷲ ވަޙީކުރައްވަނީ"],["ފަހެ، އެކަލޭގެފާނުގެ އަނބިކަނބަލުން ފިޔަވައި، އެކަލޭގެފާނާއި، އެކަލޭގެފާނުގެ أهل ވެރިން، ތިމަންރަސްކަލާނގެ ސަލާމަތްކުރެއްވީމެވެ. އެކަނބުލޭގެވީ، ހަލާކުވެދިޔަ މީހުންގެ ތެރެއިންނެވެ. (83)","ދެން ތިމަންރަސްކަލާނގެ ރަސޫލާ ލޫޠު عليه السلام އާއި، އެކަލޭގެފާނުގެ އަހުލުވެރިންގެ ތެރެއިން މުއުމިނުން ތިމަންރަސްކަލާނގެ ސަލާމަތް ކުރެއްވީއެވެ. އެކަލޭގެފާނުގެ އަނބިކަނބަލުން ފިޔަވައެވެ. އޭނާވީ ކާފިރުކަން ފޮރުވައިގެން ހުރި ކާފިރަކު ކަމުގައެވެ. ނެތިދިޔަ މީހުންނާއެކުވެ އޭނާވެސް ނެތިދިޔައީއެވެ. الغابرين އަކީ މަޑުކޮށްގެން ތިބި މީހުންނެވެ. އެބައިމީހުން ގޭގައި މަޑުކޮށްގެން ތިއްބައި ޢަޛާބު އައިސް އެބައިމީހުން ނެތިދިޔައީއެވެ."],["އަދި ތިމަންރަސްކަލާނގެ އެއުރެންގެ މައްޗަށް (ހިލައިގެ) ވާރެއެއް ވެއްސެވީމެވެ. ފަހެ، ކުށްވެރިންގެ ނިމުންހުރީ ކިހިނަކުންކަން، ކަލޭގެފާނު ދެކެވަޑައިގަންނަވާށެވެ! (84)","އެ ނުބައި މުޖުރިމުންގެ މައްޗަށް ތިމަންރަސްކަލާނގެ ފޮނުއްވީ ޢަޖާއިބުކުރުވަނިވި ވައްތަރެއްގެ ޢަޛާބެކެވެ. އެއީ ހަރުވެފައިވާ މަށީގެ ހިލައެވެ. ތިމަންރަސްކަލާނގެ އެބައިމީހުންގެ މައްޗަށް އެ ހިލައިގެ ވާރޭ ފޮނުއްވީމެވެ. އަޑުއަހާ މީހާއެވެ! ޢިބްރަތް ޙާޞިލުކުރާ ލޮލަކުން އެނުބައި މުޖްރިމުންގެ ނިމުން ބަލާށެވެ. އެއީ ގަދަފަދަ، ނުބައިކަންބޮޑު، ފަނާކުރަނިވި ނިމުމަކަށް ނުވޭހެއްޔެވެ؟"],["އަދި مدين ގެމީހުންގެ ގާތަށް ތިމަންރަސްކަލާނގެ އެއުރެންގެ أخ، شعيب ގެފާނު (ފޮނުއްވީމެވެ.) އެކަލޭގެފާނު ވިދާޅުވިއެވެ. އޭ އަހުރެންގެ قوم ގެމީހުންނޭވެ! ތިޔަބައިމީހުން، اللَّه އަށް އަޅުކަން ކުރާށެވެ! އެކަލާނގެ ފިޔަވައި، އެހެން إله އަކު ތިޔަބައިމީހުންނަކަށް ނުވެތެވެ. ތިޔަބައިމީހުންގެ ވެރިރަސްކަލާނގެ حضرة ން، ބަޔާންވެގެންވާ ހެތްކެއް ތިޔަބައިމީހުންނަށް އަތުވެއްޖެކަން ކަށަވަރެވެ. ފަހެ، ތިޔަބައިމީހުން، މިނުމާއި، ކިރުން ފުރިހަމަ ކުރާށެވެ! އަދި މީސްތަކުންނަށް އެއުރެންގެ ތަކެތި ތިޔަބައިމީހުން އުނިނުކުރާށެވެ! އަދި އެ ބިން إصلاح ކުރުމަށްފަހު، ތިޔަބައިމީހުން ބިމުގައި فساد ނުކުރާށެވެ! ތިޔަބައިމީހުންނީ، إيمان ވާ ބަޔަކު ކަމުގައިވާނަމަ، އެގޮތް ތިޔަބައިމީހުންނަށް ހެޔޮކަން ބޮޑެވެ. (85)","މިއީ ފަސްވަނަ ވާހަކައެވެ. މާނައީ ތިމަންރަސްކަލާނގެ މަދްޔަނުގެ އަހުލުވެރިންގެ ގާތަށް (މަދްޔަނަކީ އުރްދުންގެ އިރުމަތީ ފަރާތުގައި ޙިޖާޒަށް ދާ މަގުގައި އޮންނަ މަޢާން ކައިރީގައި އޮންނަ ރަށެކެވެ.) ތިމަންރަސްކަލާނގެ ރަސޫލާ ޝުޢައިބު عليه السلام ފޮނުއްވީމެވެ. ދެން، އެކަލޭގެފާނުގެ ޤައުމުގެ މީހުންނަށް އެކަލޭގެފާނު ވިދާޅުވިއެވެ. ތިޔަބައިމީހުންގެ ވެރިރަސްކަލާނގެ އެއްކައުވަންތަ ކުރާށެވެ. އެކަލާނގެއަށް އަޅުކަން ކުރާށެވެ. މަތިވެރިވަންތަ މާތް ﷲ މެނުވީ ޙައްޤު ގޮތުގައި އަޅުކަންވެވޭ އިލާހެއް ތިޔަބައިމީހުންނަށް ނުވެއެވެ. ތިމަންކަލޭފާނުގެ ރަސޫލުކަން ތެދުކުރާ، އަދި ތިޔަބައިމީހުން ތިމަންކަލޭގެފާނުގެ ރަސޫލުކަމަށް އީމާންވުން ވާޖިބުކުރާ މުޢުޖިޒާތެއް ތިޔަބައިމީހުންގެ ގާތަށް އަތުވެއްޖެއެވެ. އެއީ ކޮން މުޢުޖިޒާތެއްކަން ޤުރްއާނުގައި ބަޔާންކުރައްވާފައި ނުވެއެވެ. މާތް ﷲ ކޮންމެ ރަސޫލަކަށްވެސް އެބޭކަލަކަށް ތާއީދުކުރާ މުޢުޖިޒާތެއް ދެއްވިކަން އެއީ އެނގޭ ކަމެކެވެ. ޝުޢައިބު عليه السلام ގެ ޤައުމުގެ މީހުންނަކީ ކިރުމުގައި ލުއި ކުރުމަށާއި، މިނުމުގައި މަދުކުރުމަށް މަޝްހޫރުވެފައިވާ ބައެކެވެ. އެހެންކަމުން އެބައިމީހުންގެ ނަބިއްޔާ އެބައިމީހުންނަށް އިންޒާރުކުރައްވައި ވިދާޅުވިއެވެ. މިނެކިރުމުގައި ހަމަކޮށް މީސްތަކުންގެ ޙައްޤު ފުރިހަމައަށް ތިޔަބައިމީހުން ދޭށެވެ. މީސްތަކުންގެ ޙައްޤުން އުނިކޮށް، ތިޔަބައިމީހުން އެބައިމީހުންނަށް އަނިޔާވެރިނުވާށެވެ. މާތް ﷲ ރަސޫލުބޭކަލުން ފޮނުއްވައި ޝަރީޢަތް ބާވައިލައްވައި ބިން އިޞްލާޙުކުރައްވާފައި ވަނިކޮށް ތިޔަބައިމީހުން ބިންމަތީގައި އުރެދުމުގެ ޢަމަލު ނުހިންގާށެވެ. އަނިޔާވެރިކަމާއި، މީސްތަކުންގެ ޙައްޤުތަކަށް އަރައިގަތުމުގައި ދެމިތިބުމަށް ވުރެ ތިމަންކަލޭގެފާނު ތިޔަބައިމީހުންނަށް އަމުރުކުރައްވާ ކަންތައް މާ ހެޔޮކަން ބޮޑެވެ. ތިޔަބައިމީހުން ތިމަންކަލޭގެފާނުގެ ބަސްފުޅު ތެދުކޮށް ޤަބޫލުކުރާނަމައެވެ."],["އަދި ބިރުދައްކައި، ފޭރުމަށާއި، اللَّه އަށް إيمان ވި މީހުން އެކަލާނގެ މަގުން އެއްކިބާކުރުމަށާއި، އެމަގު ގުދުމަގަކަށް ހެދުމަށް އެދި، އެއްވެސް މަގެއްގައި ތިޔަބައިމީހުން ނުތިބޭށެވެ! އަދި ތިޔަބައިމީހުން، މަދުބަޔަކު ކަމުގައި ތިއްބައި އެކަލާނގެ، ތިޔަބައިމީހުން ގިނަކުރެއްވިކަން ހަނދުމަކުރާށެވެ! އަދި فساد ކުރާ މީހުންގެ ނިމުންހުރީ ކިހިނަކުންކަން، ތިޔަބައިމީހުން ދެކޭށެވެ! (86)","އަދި ކޮންމެ މަގެއްގައި އިށީނދެ ތިބެ އީމާންވާން އެދޭ މީހުން ޤަތުލުކުރާނެ ކަމުގެ ބިރުނުދައްކާށެވެ. އަދި މީސްތަކުން ތެދުމަގު ހޯދުން މަނާނުކުރާށެވެ. ތިޔަބައިމީހުން ބޭނުންވަނީ ޝައްކު އުފެދޭ ވާހަކަދައްކައިގެން، މީހަކު ދީނަށް ނުވަންނާނެހެން މާތް ﷲ ގެ ދީން އޮޅުވާލާށެވެ. އެބައިމީހުން މަގުމަތީގައި އިށީނދެ ތިބެގެން ޝުޢައިބު عليه السلام ގެ އަރިހަށް މީސްތަކުން ނުދާނެހެން މީސްތަކުންނަށް ބިރުދައްކާ ކަމުގައި ވިއެވެ. އެބައިމީހުން ބުނެއެވެ. ޝުޢައިބު عليه السلام އަކީ ބޮޑު ދޮގުވެރިއެކެވެ. އެކަލޭގެފާނު ތިޔަބައިމީހުންގެ ދީނުން ތިޔަބައިމީހުން ބޭރުކުރައްވަފާނެއެވެ. ޝަޢައިބު عليه السلام އެބައިމީހުންނަށް ވިދާޅުވިއެވެ. ތިޔަބައިމީހުން މަދު ބައެއްގެ ގޮތުގައި ތިއްބައި ގިނަ ކުރައްވައި، ފަޤީރު ބައެއްގެ ގޮތުގައި ތިއްބައި މުއްސަނދި ކުރައްވައި، ނިކަމެތި ބައެއްގެ ގޮތުގައި ތިއްބައި ޢިއްޒަތްތެރި ކުރައްވައި މާތް ﷲ ތިޔަބައިމީހުންނަށް ދެއްވި ނިޢުމަތް ހަނދުމަކުރާށެވެ. ބިންމަތީގައި ފަސާދަކުރުން ހުއްޓާލައި މާތް ﷲ އަށާއި އެކަލާނގެ ރަސޫލާ އަށް ކިޔަމަންވެ އެކަލާނގެއަށް ޝުކުރުވެރިވާށެވެ. އަދި ތިޔަބައިމީހުންގެ ކުރީގެ އުއްމަތްތަކުގެ ތެރެއިން ރަސޫލުބޭކަލުންނަށް އުރެދުނު މީހުން ހަލާކުވެ ނެތިދިޔަ ގޮތް ތިޔަބައިމީހުން ބަލާށެވެ."],["އަދި ތިޔަބައިމީހުންކުރެ އެއްބަޔަކު، ތިމަންކަލޭގެފާނު އެކަމަކާއިގެން ފޮނުއްވެވިކަމަކަށް إيمان ވެފައި، އަނެއްބަޔަކު إيمان ނުވިނަމަ، ތިމަންމެންގެ މެދުގައި اللَّه حكم ކުރައްވައިފުމަށް ދާނދެން، ތިޔަބައިމީހުން ކެތްކުރާށެވެ! އެކަލާނގެއީ، حكم ކުރައްވާ އެންމެ ހެޔޮ ރަސްކަލާނގެއެވެ. (87)","ތިޔަބައިމީހުންގެ ތެރެއިން އެއްބަޔަކު ތިމަން ކަލޭގެފާނުގެ ރަސޫލުކަމަށް އީމާންވެ ތިމަންކަލޭގެފާނު މާތް ﷲގެ ޙަޟްރަތުން ގެންނެވި ތަކެތި ތެދުކުރާއިރު، އަނެއްބަޔަކު ތިމަންކަލޭގެފާނުގެ ރަސޫލުކަން ޤަބޫލުކުރުމަށް ދެކޮޅު ހަދައި ކާފިރުވާނަމަ މާތް ﷲގެ ޢަދުލުވެރި ޙުކުމުން އަހަރުމެންގެ މެދުގައި ޙުކުމް ކުރައްވައިފުމަށް ދާންދެން ކެތްކުރާށެވެ. އެކަލާނގެއީ އެންމެ ޢަދުލުވެރިކޮށް ޙުކުމް ކުރައްވާ ރަސްކަލާނގެއެވެ. އެކަލޭގެފާނުގެ ބަސްފުޅު ﴿فَٱصْبِرُوا۟﴾ (ތިޔަބައިމީހުން ކެތްކުރާށެވެ.) ގައި އެވަނީ ގަދަފަދަ އިންޒާރާއި ވަޢީދެވެ."],["އެކަލޭގެފާނުގެ قوم ގެމީހުންގެ ތެރެއިން كبر ވެރިވެގަތް ބޮޑުން ބުނޫއެވެ. އޭ شعيب ގެފާނެވެ! ކަލޭގެފާނާއި، ކަލޭގެފާނުގެ އަރިހުގައި إيمان ވެގެންތިބިމީހުން، ތިމަންމެންގެ ރަށުން ބޭރުކޮށްލައިފާހުށީމެވެ. ނުވަތަ ތިމަންމެންގެ دين އަށް ކަލޭގެފާނު އެނބުރި ވަޑައިގަންނަވާށެވެ! އެކަލޭގެފާނު ވިދާޅުވިއެވެ. ތިމަންމެން (އެކަމަށް) ނުރުހޭ حال ގައި ވީނަމަވެސް ހެއްޔެވެ؟ (88)","ޝުޢައިބު عليه السلام އެބައިމީހުންނަށް ދޫނުކުރައްވައި، އެކަލޭގެފާނުގެ ގޮތުގައި ހުންނަވާތަން ފެނުމުން، އެކަލޭގެފާނުގެ ޤައުމުގެ ބޮޑުންގެ ތެރެއިން ބޮޑާވެގަތް މީހުން ބުންޏެވެ. އޭ ޝުޢައިބު عليه السلام އެވެ. ހަމަކަށަވަރުން ކަލޭގެފާނާއި، ކަލޭގެފާނަށް ތަބަޢަވީ މީހުން އަހަރުމެންގެ ރަށުން ބޭރުކުރާނަމެވެ. އެހެންނޫނީ ކަލޭގެފާނާއި އެބައިމީހުން އަހަރުމެންގެ ދީނަށް ވަންނާށެވެ. މާނައީ އަހަރުމެން ފަދައިން ވާށެވެ. މާތް ﷲގެ ނަބިއްޔާ ޝުޢައިބު  عليه السلام އެބައިމީހުންނަށް ވިދާޅުވިއެވެ. އަހަރުމެން ތިޔަބައިމީހުންގެ ދީނަށް ނުރުހޭއިރުވެސް، އަހަރުމެންގެ ނުރުހުމުގައި ތިޔަބައިމީހުންގެ ދީނަށް އެނބުރިދިއުމަށް އަހަރުމެންނަށް މަޖުބޫރުކުރަނީ ހެއްޔެވެ؟ މިއީ އެބައިމީހުންގެ ނުބައި ޢަމަލާ ދެކޮޅު ހެއްދެވުމަށް ކުރައްވާފައިވާ ސުވާލެކެވެ. އެކަމުގެ ނުބައިކަން އިތުރަށް ބަޔާންކުރައްވަމުން ވިދާޅުވަނީ"],["ތިޔަބައިމީހުންގެ دين އަށް، ތިމަންމެން އެނބުރި ހިނގައްޖެނަމަ، ހަމަކަށަވަރުން، ތިމަންމެންވާހުށީ، اللَّه، ތިމަންމެން އެ دين ން މިންޖުކުރެއްވުމަށް ފަހުގައި، اللَّه އާމެދު، ދޮގެއްހެދި ބަޔަކު ކަމުގައެވެ. އަދި ތިމަންމެންގެ ވެރި اللَّه އިރާދަކުރައްވައިފިއްޔާ މެނުވީ، ތިމަންމެންނަކަށް އެ دين އަށް އެނބުރިއެއް ނުދެވޭނެތެވެ. ތިމަންމެންގެ ވެރިރަސްކަލާނގެ ދެނެވޮޑިގަތުން، ހުރިހާ އެއްޗަކަށް ތަނަވަސްވެގެންވެއެވެ. ތިމަންމެން ވަކީލުކުރަނީ، اللَّه އަށެވެ. އަޅަމެންގެ ވެރިރަސްކަލާކޮ! އަޅަމެންނާއި، އަޅަމެންގެ قوم ގެމީހުންނާ ދެމެދު، حق ގޮތުގައި حكم ކުރައްވާނދޭވެ! އިބަރަސްކަލާނގެއީ، حكم ކުރައްވާ އެންމެހެޔޮ ރަސްކަލާނގެއެވެ. (89)","އީމާންކަމާއެކު މާތް ﷲއަހަރުމެން ތިޔަބައިމީހުންގެ ބާޠިލުން ސަލާމަތްކުރައްވާފައި ވަނިކޮށް، ތިޔަބައިމީހުންގެ ގުދުވެފައިވާ މަގަށް، އަދި ތިޔަބައިމީހުން ތިޔަ ތިބި ބާޠިލު ގޮތަށް އަހަރުމެން ތަބަޢަވެއްޖެނަމަ، އަހަރުމެން ވާނީ މާތް ﷲއާ މެދު ހަދައިގެން އެންމެ ބޮޑު ދޮގު ބުނި މީހުން ކަމުގައެވެ. މިއީ، ކާފިރުންގެ ދީނަށް އެކަލޭގެފާނާ އެކަލޭގެފާނަށް ތަބަޢަވީ މީހުން އެނބުރި ދިއުމާމެދު ކާފިރުން މާޔޫސްކުރެއްވުމަށް ވިދާޅުވި ބަސްފުޅެކެވެ. އަހަރުމެން ތިޔަބައިމީހުންގެ ދީނަށް އެނބުރި ދިއުމަކީ އެއްވެސް ޙާލެއްގައި ހެޔޮވާނެ ކަމެއް ނޫނެވެ. އަދި އަހަރުމެން ކުރުން އެކަށީގެންވާ ކަމެއްވެސް ނޫނެވެ. މާތް ﷲ އަހަރުމެން ނިކަމެތިކުރައްވައި، އަބާއްޖަވެރިންކަމުގައި ހައްދަވަން އިރާދަކުރައްވައިފިއްޔާ މެނުވީއެވެ. އެކަން ކަނޑައަޅުއްވާނީ މާތް ﷲއެވެ. އެކަލާނގެއީ ހުރިހާ ކަމެއް މޮޅަށް ދެނެވޮޑިގެންވާ ރަސްކަލާނގެއެވެ. އެހެންކަމުން، އެކަލާނގެ އޯގާވަންތަކަން ބޮޑުކަމާއެކު، އަހަރުމެން ކާފިރުކަމަށް އެނބުރިދާން އެކަލާނގެ އިރާދަކުރެއްވުމަކީ މުސްތަޙީލު ކަމެކެވެ. އަހަރުމެން ވަކީލުކުރަނީ ހަމަކަނި މާތް ﷲއަށެވެ. އިތުބާރުކުރަނީ އެކަލާނގެއަށެވެ. އެކަލާނގެއަށް ވަކީލުކުރާ މީހަކަށް އެކަލާނގެ ފުދިވޮޑިގެން ވެއެވެ. ދެން، ޤައުމުގެ މީހުންނާ ދެއްކެވި ވާހަކަ ޝުޢައިބު عليه السلام ނިންމަވާލެއްވީ މިފަދައިން ވިދާޅުވަމުންނެވެ. އަޅަމެންގެ ވެރިރަސްކަލާކޮ! އަޅަމެންނާ އެބައިމީހުންނާ ދެމެދު އިބަރަސްކަލާނގެ ޢަދުލުވެރި ޙުކުމުން ޙުކުމްކުރައްވާނދޭވެ. އިބަރަސްކަލާނގެއީ ޙުކުމްކުރައްވާ އެންމެ ހެޔޮ ރަސްކަލާނގެއެވެ. އެއީ، އިބަރަސްކަލާނގެ ކުރައްވާ ޙުކުމް ވަކިފަރާތަކަށް ޖެހުމާ އަނިޔާވެރިކަމުން ޠާހިރުވެގެންވާތީއެވެ."],["އެކަލޭގެފާނުގެ قوم ގެމީހުންގެ ތެރެއިން، كافر ވެގަތް ބޮޑުން ބުނޫއެވެ. شعيب ގެފާނަށް ތިޔަބައިމީހުން تبع ވެއްޖެނަމަ، ހަމަކަށަވަރުން، ތިޔަބައިމީހުން ވާހުށީ، ގެއްލެނިވެގެންވާ ބަޔަކު ކަމުގައެވެ. (90)","ޝުޢައިބު عليه السلام އާއި އެކަލޭގެފާނަށް ތަބަޢަވީ މީހުންގެ ޢަޒުމް ވަރުގަދަކަންފެނި، އެބައިމީހުން ތިބިގޮތް ދޫކޮށްލަން ނެތްކަން އެނގުމުން، އެކަލޭގެފާނުގެ ޤައުމުގެ މީހުން އީމާންވެދާނެ ކަމަށް ޤައުމުގެ ބޮޑުން ބިރުގަތެވެ. އަދި ބުންޏެވެ. ތިޔަބައިމީހުންގެ ކާބަފައިންގެ ދީން ދޫކޮށް، އެކަލޭގެފާނުގެ ދީނަށް ވަދެއްޖެ ނަމަ، ތިޔަބައިމީހުން ގެއްލެނިވެ، ތިޔަބައިމީހުންގެ ބާއްޖަވެރިކަން ގެއްލިގެން ދިޔައީއެވެ. ތިޔަބައިމީހުން ތެދުމަގުގެ މައްޗަށް މަގުފުރެދުން އިސްކުރީތީއެވެ. އެބައިމީހުން ދުށީ ޝުޢައިބު عليه السلام އަށް ތަބަޢަވުން އެއީ ގެއްލެނިވުމާއި އަބާއްޖަވެރިކަން ކަމުގައްޔާއި، އެބައިމީހުންގެ މަގުފުރެދުން އެއީ ބާއްޖަވެރިކަމާއި ކާމިޔާބީ ކަމުގައެވެ. އެއީ ހާދަހާ ވިސްނުންކުޑަ މޮޔަ ބައެކެވެ!! އެބައިމީހުންގެ ނުބައި ނިމުން ބަޔާންކުރައްވަމުން މާތް ﷲ ވަޙީކުރައްވަނީ"],["ދެންފަހެ، ބިރުވެރި ބިންހެލުމެއް، އެއުރެންނަށް އައިސްޖެހުނެވެ. އަދި އެއުރެންގެ ގެތަކުގައި ކަކޫމައްޗަށް ތިރިވެ، މަރުވެފައިތިބި ބަޔަކު ކަމުގައި އެއުރެން ވެއްޖައޫއެވެ. (91)","ދެން އެބައިންމީހުންނަށް ބާރުގަދަ ބިރުވެރި ބިންހެލުމެއް އައިސް ޖެހުނެވެ. އަދި ކަކޫމައްޗަށް ތިރިވެ މަރުވެ އެއްވެސް ޙަރަކާތެއް ނެތިފައި ތިބި ބަޔަކަށް އެބައިމީހުން ވެއްޖެއެވެ. އެބައިމީހުންގެ މައްޗަށް ތަފާތު ވައްތަރުގެ ޢަޛާބު އައިސްފައި ވެއެވެ. އޭގެތެރޭގައި ބިރުވެރި ބިންހެލުމާއި، ގަދަފަދަ އަޑުފަށްގަނޑާއި، ޔައުމުއްޡުއްލާގެ ޢަޛާބު ހިމެނެއެވެ. އެއީ، އެބައިމީހުންގެ މައްޗަށް ވިލާގަނޑެއްގެ ސިފައިގައި އައި ހުޅުގަނޑާއި އަލިފާންކަނި ބުރައިގެންދާ ބޮޑު އަލިފާންގަނޑެކެވެ. ދެން ޖިބުރީލުގެ އަޑުގަދަ ހަޅޭއްފުޅުލެއްވުމާއެކު، އައި ބިރުވެރި ބިންހެލުމެވެ. އެއާއެކު، ފުރާނަތައް ނިކުމެގެން ގޮސް ހަށިތައް މުޅީން ހިމޭންވިއެވެ."],["شعيب ގެފާނު ދޮގުކުޅަ މީހުން، އެގެތަކުގައި ދިރިނޫޅޭފަދައެވެ. شعيب ގެފާނު ދޮގުކުޅަ މީހުންވީ، ހަމަ، ގެއްލެނިވެގެންވާ ބަޔަކު ކަމުގައެވެ. (92)","އެބައިމީހުންގެ ނަބިއްޔާ ޝުޢައިބު عليه السلام ދޮގުކުޅަ އަބާއްޖަވެރި ފާޖިރުން، އެބައިމީހުންގެ ގެތަކުގައި ދުވަހަކުވެސް ވަޒަންވެރިނުވާ، އެތަނުގައި ދުވަހަކުވެސް ނުތިބޭ ބަޔަކަށް ވެގެން ދިޔައެވެ. މާތް ﷲ އެބައިމީހުންގެ އެއްވެސް މީހަކު ބާކީ ނުކުރައްވައި ނެތިކޮށްލެއްވީތީއެވެ. އަބާއްޖަވެރިވެ، ގެއްލެނިވީ ބަޔަކީ އެބައިމީހުންނެވެ. ރަށުން ބޭރުކޮށްލެވޭނޭ ކަމުގެ ބިރުދެއްކުނު މުއުމިނުންނެއް ނޫނެވެ. ދެން ނުބައިމީހުންގެ ނިމުން އައީ ސުންނާފަތިވެ، ނެތިދިއުމުގެ ގޮތުގައެވެ."],["ދެން އެކަލޭގެފާނު، އެއުރެންގެ ކިބައިން ދުރުހެލިވެ ވަޑައިގަތެވެ. އަދި އެކަލޭގެފާނު ވިދާޅުވިއެވެ. އޭ އަހުރެންގެ قوم ގެމީހުންނޭވެ! ހަމަކަށަވަރުން، އަހުރެންގެ ވެރިރަސްކަލާނގެ رسول ކަން ތިޔަބައިމީހުންނަށް އިއްވީމެވެ. އަދި ތިޔަބައިމީހުންނަށް އަހުރެން نصيحة ތެރިވީމެވެ. ފަހެ، كافر ވި ބަޔަކުގެ މައްޗަށް އަހުރެން ހިތާމަކުރާނީ ކޮންފަދައަކުން ހެއްޔެވެ؟ (93)","ދެން އެބައިމީހުންގެ ނަބިއްޔާ އެބައިމީހުންނާ ދުރުހެލިވެ ވަޑައިގަތެވެ. އަދި އެބައިމީހުން ނެތިދިއުމަށްފަހު އެބައިމީހުންނާމެދު ދެރަފުޅުވެ ހިތާމަފުޅުކުރައްވާ ޙާލު ވިދާޅުވިއެވެ. ޤައުމުގެ މީހުންނޭވެ! މާތް ﷲގެ ޝަރީޢަތް އޭގެ އެންމެ ފުރިހަމަ ގޮތުގައި ތިޔަބައިމީހުންނާ ހަމައަށް ގެނެސްދެއްވައި ތިޔަބައިމީހުންނަށް ތިމަންކަލޭފާނު ނަސޭހަތް ދެއްވީމެވެ. އެހެނަސް، ތިޔަބައިމީހުން ތިމަންކަލޭގެފާނު ދެއްކެވި ވާހަކަ އަޑުނުއެހީމުއެވެ. އަދި ތިމަންކަލޭގެފާނު ތެދުނުކުރީމުއެވެ. ތިޔަބައިމީހުން ތިމަންކަލޭގެފާނު ދޮގުކޮށް ތިމަންކަލޭގެފާނަށް އުރެދުމަށްފަހު، ތިމަންކަލޭގެފާނު ތިޔަބައިމީހުންނާމެދު ހިތާމަފުޅުކުރައްވައި، ތިޔަބައިމީހުން ނެތިދިއުމުން ދެރަފުޅުވާންވީ ކީއްވެހެއްޔެވެ؟\n ދެން، މާތް ﷲއަށް ކާފިރުވެ، އެކަލާނގެ ރަސޫލުބޭކަލުން ދޮގުކުރާ މީހުންގެ ކިބައިން ބަދަލު ހިއްޕެވުމުގައްޔާއި، ނުކިޔަމަންތެރި ކޮންމެ މުޖުރިމަކަށް ޢުޤޫބާތް ދެއްވުމުގައި އިލާހީ ސުންނަތް ބަޔާންކުރައްވަމުން މާތް ﷲ ވަޙީކުރައްވަނީ"],["އެރަށެއްގެ أهل ވެރިންނަށް ދަތިކަމާއި، ބަލިމަޑުކަން ނުޖައްސަވާ އެއްވެސް ރަށަކަށް ތިމަންރަސްކަލާނގެ ނަބިއްޔަކު ނުފޮނުއްވަމެވެ. އެއީ އެމީހުން މަޑުމޮޅިވުމަށެވެ. (94)","މި ތާނގައި މިވަނީ ވާހަކަ ކުރުކޮށްލުމުގެ ގޮތުން ވާހަކައިގެ އެއްބައި ދޫކޮށްލެވިފައެވެ. އެއީ (އެރަށެއްގެ މީހުން އެބޭކަލަކު ދޮގުކުރުމުން) އެވެ. މާނައީ އެރަށެއްގެ އަހުލުވެރީންގެ ގާތަށް ތިމަންރަސްކަލާނގެ ނަބީބޭކަލަކު ފޮނުއްވުމުން އެރަށެއްގެ މީހުން އެބޭކަލަކު ދޮގުކުރުމުން، މަޑުމޮޅިވެ، އެބައިމީހުންގެ ވެރިރަސްކަލާނގެއަށް ބޯލަނބައި، ފާފަތަކުން ތައުބާވޭތޯ އެބައިމީހުންނަށް އަތްމަތި ދަތިކަމާއި، ފަޤީރުކަމާއި، ބަނޑުހައިހޫނުކަމާއި، ބަލިބަޑުކަމާއި، މުޞީބާތްތަކާއި ކާރިސާތައް ނުޖައްސަވާ އެއްވެސް ރަށެއް ނުވެއެވެ."],["ދެން، ނުބައި حالة، ރަނގަޅު حالة އަށް ތިމަންރަސްކަލާނގެ ބަދަލުކުރެއްވީމެވެ. (އެއީ) އެއުރެން ގިނަވެ، ތަނަވަސްވެއްޖައުމަށް ދާނދެނެވެ. ދެން އެއުރެން ބުނޫއެވެ. ހަމަކަށަވަރުން، ތިމަންމެންގެ ކާބަފައިންނަށް ތަދުމަޑުކަމާއި، ތިޔާގިކަން ލިބުނެވެ. ދެން، އެއުރެންނަށް ނޭނގިތިއްބައި، ކުއްލިއަކަށް، ތިމަންރަސްކަލާނގެ (ކޯފާގެ عذاب ން) އެއުރެން ހިއްޕެވީމެވެ. (95)","ދެން، އެބައިމީހުން ތިބި މުޞީބާތާއި، އިމްތިޙާނުކުރެއްވުމުގެ ޙާލަތާއި، ފަޤީރުކަމާއި، ބަލިމަޑުކަމުގެ ބަދަލުގައި ތިމަންރަސްކަލާނގެ އެބައިމީހުންނަށް ތިޔާގިކަމާއި، ތަނަވަސްކަމާއި، މުއްސަނދިކަމާއި، ދުޅަހެޔޮކަން ދެއްވީމެވެ. އަދި އެންމެފަހުން، އެބައިމީހުން ގިނަވެ ތަރައްޤީވެ، ނިޢުމަތުގެ އުފަލުގައި މަޖާކޮށް ހަދައި، ޢިބްރަތް ޙާޞިލުނުކޮށް، މިއީ ދުނިޔޭގެ އާދައޭ، ތިމަންމެންގެ ކާބަފައިންނަށްވެސް، މިފަދަ މުޞީބާތްތަކާ، އިމްތިޙާނުތައް ކުރިމަތިވިއޭ، ތިމަންމެންގެ ދީން މަތީގައި ތިމަންމެން ތިބެމާ ހިނގާށޭ އެބައީހުން ބުންޏެވެ. މިވާހަކަ މިގޮތަށް ގެންނެވުމުގެ ބޭނުމަކީ މާތް ﷲ އެބައިމީހުންނަށް މުޞީބާތް ޖައްސަވައި އިމްތިޙާނު ކުރެއްވީ އެބައިމީހުން ތައުބާވޭތޯ ކަމާއި، އެބައިމީހުން ތައުބާ ނުވި ކަމާއި، އެއަށްފަހު އެބައިމީހުންނަށް ހެޔޮ ކަންތައް ދެއްވީ އެބައިމީހުން ޝުކުރުވެރިވޭތޯ ކަމާއި، އެކަންވެސް އެބައިމީހުން ނުކުރިކަމާއި، ދެން އެބައިމީހުންގެ މައްޗަށް ޢަޛާބު ފޮނުއްވައި ނެތިކޮށްލެއްވުން ނޫން އެހެން ގޮތެއް ނެތްކަން އެންގެވުމެވެ. އެހެންކަމުން މާތް ﷲ ވަޙީކުރައްވަނީ ދެން ތިމަންރަސްކަލާނގެ ކުއްލި ޢަޛާބު ފޮނުއްވައި އެބައިމީހުން ނެތިކޮށްލެއްވީމެވެ. އެބައިމީހުން އެކަން ހިތަށްވެސް ނާރައި، އެބައިމީހުންނަށް ނޭނގި ތިއްބައެވެ. ނޭނގި ތިއްބައި ކުއްލިގޮތަކަށް ޢަޛާބު ފޮނުއްވައި ނެތިކޮށްލުމަކީ އެންމެ ވޭންދެނިވި އެންމެ ހިތާމަވެރި ގޮތެވެ. \n ދެން، މާތް ﷲ ބަޔާން މިކުރައްވަނީ ރަށްތައް ސުންނާފަތިކުރެއްވުމުގެ ސަބަބަވެ. އެކަލާނގެ ވަޙީކުރައްވަނީ"],["ރަށްތަކުގެ أهل ވެރިން، إيمان ވެ تقوى ވެރިވީނަމަ، ހަމަކަށަވަރުން، އުޑުންނާއި، ބިމުން، ތިމަންރަސްކަލާނގެ އެއުރެންގެ މައްޗަށް بركات ގެ މަގުތައް ހުޅުއްވައިދެއްވީމުހެވެ. އެހެނެއްކަމަކު، އެއުރެން ދޮގުކުރޫއެވެ. ދެން، އެއުރެން ހޯދައި އުޅުނު عمل ތަކަށްޓަކައި، ތިމަންރަސްކަލާނގެ (ކޯފާގެ عذاب ން) އެއުރެން ހިއްޕެވީމެވެ. (96)","ރަސޫލުބޭކަލުން ދޮގުކުރުމުގެ ސަބަބުން ހަލާކުކޮށް ނެތިކޮށްލެވުނު ރަށްތަކުގެ އަހުލުވެރިން އެބައިމީހުންގެ ވެރިރަސްކަލާނގެއަށް ހައްޤުގޮތުގައި އީމާންވެ، ކާފިރުކަމާއި އުރެދުމުން ރައްކާތެރިވެ ތިބިނަމަ، ތިމަންރަސްކަލާނގެ އެބައިމީހުންނަށް ރިޒުޤު ތަނަވަސްކޮށްދެއްވައި، ވާރޭވެއްސަވައި، ދަނޑުގޮވާމާއި މޭވާ ނެރުއްވައި އެބައިމީހުންނަށް ތަނަވަސްކަން ދެއްވީހެވެ. އެހެންނަމަވެސް، އެބައިމީހުން ކާފިރުވެ، ނުކިޔަމަންތެރިވެ، މާތް ﷲ ޙަރާމްކުރައްވާފައިވާ ކަންކަމަށް އަރައިގަތުމުން އެބައިމީހުން އެ ކުޅަ ކަންތަކާއި، އަމިއްލަ ނަފުސަށް ހޯދައިގަތް ކަންތަކުގެ ނުބައިކަމުން ތިމަންރަސްކަލާނގެ އެބައިމީހުން ސުންނާފަތިކުރައްވައި ނެތިކުރެއްވީއެވެ."],["ފަހެ، ރަށްތަކުގެ أهل ވެރިން އެއުރެން ރޭގަނޑުގައި ނިދާފައިތިއްބައި އެއުރެންގެ ގާތަށް ތިމަންރަސްކަލާނގެ ކޯފާގެ عذاب އަތުވެދާނެކަމާމެދު (ބިރެއްނެތި) أمان ވެ ތިބީހެއްޔެވެ؟ (97)","މި ތާނގައި މިވަނީ އެބައިމީހުން ކުރިކަންތަކަކީ ޤަބޫލުކުރެވޭނޭ ކަންތަކެއް ނޫންކަން އެބައިމީހުންނަށް އެންގެވުމަށް ކުރައްވާފައިވާ ސުވާލެކެވެ. މާތް ﷲ ގެ ރަސޫލުބޭކަލުން ދޮގުކޮށް، ނުކިޔަމަންތެރިކަމުގައި ޙައްދުފަހަނައަޅައި ދިޔަ މީހުން، ރޭގަނޑު އެބައިމީހުން އަރާމުކުރާ ވަގުތު ތަންމަތިތަކުގައި ނިދާފައި ތިއްބާ އެބައިމީހުންނަށް އިޙްސާސް ވެސް ނުވެ މާތް ﷲގެ ޢަދާބު އަތުވެދާނެކަމާމެދު ބިރެއްނެތި އެބައިމީހުން އަމާންވެ ތިބީހެއްޔެވެ؟"],["ނުވަތަ ރަށްތަކުގެ أهل ވެރިން، އެއުރެން ކުޅެކުޅެތިއްބައި ދުވާލުގެ ضحى ވަގުތުގައި އެއުރެންގެ ގާތަށް ތިމަންރަސްކަލާނގެ ކޯފާގެ عذاب އަތުވެދާނެ ކަމާމެދަކު (ބިރެއްނެތި) أمان ވެ ތިބީހެއްޔެވެ؟ (98)","ނުވަތަ ދުވާލުގެ ހެނދުނުގެ ވަގުތުގައި ކުޑަކުދިން ފަދައިން އުފާކޮށް ކުޅެހަދާން އެބައިމީހުން ތިއްބައި އެބައިމީހުންނަށް އަޛާބު އަތުވެދާނެ ކަމާމެދު ބިރެއްނެތި އެބައިމީހުން އަމާންވެ ތިބީހެއްޔެވެ؟"],["ފަހެ، اللَّه ގެ ރޭއްވެވުމާމެދު އެއުރެން (ބިރެއްނެތި) أمان ވެ ތިބީހެއްޔެވެ؟ ފަހެ، ގެއްލެނިވެގެންވާ މީހުން މެނުވީ، اللَّه ގެ ރޭއްވެވުމާމެދު (ބިރެއްނެތި) أمان ވެގެންނެއް ނުތިބޭނެތެވެ. (99)","މާތް ﷲ އެބައިމީހުންނަށް ނިޢުމަތް ދެއްވައި، އެނިޢުމަތުގެ ތެރޭގައި އެބައިމީހުން އުފަލުގައި ތިއްބައި، ކުއްލިއަކަށް އެބައިމީހުން ހީވެސްނުކުރާ ގޮތަށް އެބައިމީހުން ހިއްޕަވާފާނެކަމާމެދު އެބައިމީހުން ބިރެއްނެތި އަމާންވެ ތިބީހެއްޔެވެ؟ އެބައެއްގެ އިންސާނިއްޔަތުކަން ގެއްލި، ބުއްދި ފިލައިގެން ގޮސް ގެއްލެނިވެ، ޖަނާވަރުންނަށްވުރެ ވެސް ޖާހިލުކަން ބޮޑުވެފައިވާ ބަޔަކު މެނުވީ މާތް ﷲގެ ޢުޤޫބާތާ މެދު ބިރެއްނެތި އަމާންވެ ނުތިބޭނެއެވެ. އެބައިމީހުންނަށް ނިޢުމަތްތައް ދެއްވައި، އެނިޢުމަތްތަކުން އުފާލިބިގަތުމަށް ވަގުތުދެއްވުމަށް ފަހު، ކުއްލިއަކަށް ހިއްޕެވުން މާތް ﷲ ސިފަކުރައްވާފައި މިވަނީ مكر (ރޭއްވެވުން) އެއްގެ ގޮތުގައެވެ. ތިމާގެ އެކުވެރިޔާ ހަލާކުގެ ތެރެއަށް ވައްޓާލުމަށް ރޭވުންތައް ރާވާ މީހާ ކަން ކުރާ ގޮތަށެވެ. މިއީ ވަރަށް ވެސް ރީތި މިސާލުނެންގެވުމެކެވެ. އަލްޙަސަނުލްބަޞްރީ ވިދާޅުވިއެވެ. މުއުމިން މީހާ މާތް ﷲ އަށް ކިޔަމަންވެ ހެޔޮ ޢަމަލު ކުރަނީ ބިރުން ހުރެ ކަންބޮޑުވެފައިވާ ޙާލުގައެވެ. އުރެދޭ މީހާ ފާފަތަކަށް އަރައިގަންނަނީ ހިތްހަމަޖެހިގެން ހުރެ އެއްވެސް ބިރެއް ނެތިއެވެ."],["ބިމުގެ أهل ވެރިންނަށްފަހު، އެ ބިން ވާރުތަވާ މީހުންނަށް ތިމަންރަސްކަލާނގެ އިރާދަކުރައްވާނަމަ، އެއުރެންގެ ފާފަތަކުގެ ސަބަބުން ތިމަންރަސްކަލާނގެ އެއުރެންނަށް عذاب ދެއްވައިފާނެކަމާއި، އެއުރެންނީ، އަޑުނީވޭ ބަޔަކު ކަމުގައި ވާނޭގޮތުން، އެއުރެންގެ ހިތްތަކުގައި ސިއްކަގައްސަވައިފާނޭކަން ނޭނގެނީހެއްޔެވެ؟ (100)","އެބައިމީހުންނަށް ވުރެ ކުރިން ތިބި މީހުންގެ ފަހުން އައިސް، ޢަޛާބު ދެއްވައި ނެތިކުރެއްވި މީހުންގެ ފަރާތުން ބިން ވާރުތަވާ އަބާއްޖަވެރިންނަށް، ތިމަންރަސްކަލާނގެ އިރާދަކުރައްވާނަމަ، އެބައިމީހުންގެ ކުރީގެ މީހުން ނެތިކުރެއްވި ފަދައިން އެބައިމީހުންގެ ފާފައިގެ ސަބަބުން އެބައިމީހުން ނެތިކުރައްވައިފާނެކަން ސާފުވެ ނޭނގެނީހެއްޔެވެ؟ އެބައިމީހުންނީ ނަސޭހަތް ލިބިގަނެ، ޢިބްރަތް ޙާޞިލުކުރާ ބަޔަކު ކަމުގައި ނުވަނީ ހެއްޔެވެ؟ އެބައިމީހުންނަށް ފިކުރުކޮށް ވިސްނުމާއެކު އަޑުނީވޭނެހެން ތިމަންރަސްކަލާނގެ މުޖުރިމުންގެ ހިތްތަކުގައި ސިއްކަ ޖައްސަވަމެވެ. އެބައިމީހުންނީ އަޑު ނީވޭ ބީރު މީހުން ފަދަ ބަޔަކަށް ވާތީއެވެ."],["އެއީ ރަށްތަކެވެ. އެ ރަށްތަކުގެ خبر ތައް، ކަލޭގެފާނަށް ތިމަންރަސްކަލާނގެ ކިޔައިދެއްވަމެވެ. ހަމަކަށަވަރުން، އެއުރެންގެ ގާތަށް، ބަޔާންވެގެންވާ ހެކިތަކާއިގެން އެއުރެންގެ رسول ން ވަޑައިގަތެވެ. ފަހެ، އެއުރެން ކުރިން ދޮގުކުޅަ އެއްޗަކަށް إيمان ވާކަށް އެއުރެންނެތެވެ. كافر ންގެ ހިތްތަކުގައި اللَّه ސިއްކަގައްސަވަނީ އެފަދައިންނެވެ. (101)","އޭ މުޙައްމަދު ﷺ އެވެ! ނޫޙު عليه السلام ގެ ޤައުމާއި، ޢާދު ބާގައާއި، ޘަމޫދު ބާގަ ފަދަ ނެތިކޮށްލެވުނު އުއްމަތްތަކުގެ ޚަބަރުގެ ތެރެއިން އެބައިމީހުންގެ މައްޗަށް ފޮނުއްވުނު ބިންގަނޑު ގަންބަވައިގަތުމާއި، ގަދަފަދަ ބިންހެލުމާއި، ހިލައިގެ ވާރޭ ފަދަ ޢަޛާބުގެ ވާހަކަ ކަލޭގެފާނަށް މިކިޔައިދެއްވަނީ އަޑުއަހާ މީހުން ނަސޭހަތް ލިބިގަނެ، ޢިބްރަތް ޙާޞިލުކުރުމަށެވެ. އެބައިމީހުންގެ ގާތަށް އެބައިމީހުންގެ ރަސޫލުބޭކަލުން މުޢުޖިޒާތްތަކާއިގެން ވަޑައިގެންނެވުމުން، އެބައިމީހުން އީމާންނުވިއެވެ. އަދި ނަސޭހަތް ލިބިއެއް ނުގަތެވެ. އަދި ކިއެއްތަ، އެބައިމީހުންގެ ގާތަށް ރަސޫލުބޭކަލުން ވަޑައިގަތީއްސުރެ، ކާފިރުކަމާއި މަގުފުރެދުމުގެ މަތީގައި މަރުވަންދެން އެބައިމީހުން ދެމިތިބީ ދޮގުކުރުން މަތީގައެވެ. އެ މަގުފުރެދިފައިވާ މީހުންނަށް ނަސޭހަތާއި ޢިބްރަތުގެ އަސަރު ނުކުރާނެހެން، އެބައިމީހުންގެ ހިތްތަކުގައި މާތް ﷲ ސިއްކަ ޖައްސަވަނީ އިސްވެދިޔަ ފަދައިންނެވެ. މިއާޔަތުގައި ވަނީ ނުކިޔަމަންތެރި ކަމުގައި ޙައްދު ފަހަނައަޅައި ގޮސް ފަސާދަކުރި މީހުންނަށް ދިމާވި ގޮތަށް ކަންތައް ދިމާވެދާނެ ކަމަށް މައްކާގެ ކާފިރުންނަށް ދެއްވާފައިވާ އިންޒާރެކެވެ."],["އަދި އެއުރެންކުރެ ގިނަމީހުން، އެއްވެސް عهد އެއްގައި (ހިފަހައްޓައިގެން) ވާތީ، ތިމަންރަސްކަލާނގެ ދެކެވޮޑިއެއް ނުގަންނަވަމެވެ. އަދި ހަމަކަށަވަރުން، އެއުރެންކުރެ ގިނަމީހުންނީ، فاسق ން ކަމުގައިވާތީ ތިމަންރަސްކަލާނގެ ދެކެވޮޑިގެންވަމެވެ. (102)","މީސްތަކުންގެ ތެރެއިން ގިނަ މީހުންނަކީ ޢަހުދަށް ވަފާތެރިވާ ބަޔަކު ކަމުގައި ތިމަންރަސްކަލާނގެ ދެކެވޮޑިގެން ނުވަމެވެ. އަދި ހަމަކަށަވަރުން ތިމަންރަސްކަލާނގެ ގިނަމީހުން ދެކެވޮޑިގަތީ ކިޔަމަންތެރިކަމުން ބޭރުވާ، ފާސިޤުވެ އުރެދޭ، ނިޢުމަތްތަކުގެ އުފާ ލިބިގަންނައިރު އެ ނިޢުމަތްތަކަށް ކުފުރުވާ ބައެއްގެ ގޮތުގައެވެ. އެބައިމީހުންނަށް ޢަޛާބު ޙައްޤުވީ އެހެންވެގެންނެވެ.\n ދެން މިއަންނަނީ މޫސާ عليه السلام އާއި އުރެދުމުގައި ޙައްދު ފަހަނައަޅައި ދިޔަ، ޖައްބާރު، ލަޢުނަތްލެއްވިގެންވާ ފިރްޢައުނުގެ ވާހަކައެވެ. މިއީ މި ސޫރަތުގައި އައިސްފައިވާ ހަވަނަ ވާހަކައެވެ. މިވާހަކައިގެ ޙާދިޘާތައް ޤުރްއާނުގައި ވަރަށް ތަފްޞީލުކޮށް ގެންނަވާފައި ވެއެވެ. އޭގައި ވާ ނަސޭހަތްތަކާއި ޢިބްރަތްތައް ގިނަކަމުންނެވެ. މާތް ﷲ ވަޙީކުރައްވަނީ"],["ދެން އެބޭކަލުންނަށްފަހުގައި فرعون އާއި އޭނާގެ ބޮޑުންގެ ގާތަށް ތިމަންރަސްކަލާނގެ ހެކިތަކާއިގެން موسى ގެފާނު ފޮނުއްވީމެވެ. ދެން އެއުރެން އެ ހެކިތަކާ ދެކޮޅުހެދޫއެވެ. ފަހެ، ފަސާދަކުރާ މީހުންގެ ނިމުންހުރީ، ކިހިނަކުންކަން ކަލޭގެފާނު ދެކެވަޑައިގަންނަވާށެވެ! (103)","ދެން، އިސްވެދިޔަ ރަސޫލުބޭކަލުންނަށް ފަހު، ތިމަން ރަސްކަލާނގެ ފާޅުކަން ބޮޑު ދަލީލުތަކާ، ޙައިރާންކުރުވަނިވި މުޢުޖިޒާތްތަކާއެކު މިޞްރުގެ ރަސްގެފާނު ފިރްޢައުނާއި، އޭނާގެ ޤައުމުގެ އަޝްރާފުންގެ ގާތަށް ތިމަންރަސްކަލާނގެ ރަސޫލާ މޫސާ عليه السلام ފޮނުއްވީމެވެ. ދެން، އެބައިމީހުން ކާފިރުވެ، އަނިޔާވެރިވެ، ޙައްދުފަހަނައަޅައިދިއުމާއެކު މޫސާ عليه السلام ގެންނެވި ތަކެތި ޤަބޫލުކުރުމަށް ދެކޮޅުހެދިއެވެ. އަޑުއަހާ މީހާއެވެ! ފަސާދަކޮށް އަނިޔާވެރިވި މީހުންގެ ނިމުން ނިކަން ދެކިބަލާށެވެ. ބަނީއިސްރާއީލު މީހުން ބަލަން ތިއްބާ ތިމަންރަސްކަލާނގެ އެބައިމީހުން ޣަރަޤު ނުކުރައްވަމު ހެއްޔެވެ؟ މިގޮތް މާތް ﷲގެ ޢަދުއްވުންނަށް ވޭން ބޮޑުވެފައި އެކަލާނގެ ވަލިއްޔުންގެ ހިތްތަކަށް ޝިފާލިބުން މާ ބޮޑެވެ."],["موسى ގެފާނު ވިދާޅުވިއެވެ. އޭ فرعون އެވެ! ހަމަކަށަވަރުން، ތިމަންކަލޭގެފާނީ، عالم ތަކުގެ ވެރިރަސްކަލާނގެ حضرة ން ފޮނުއްވި رسول އަކީމެވެ. (104)","ނުކިޔަމަންތެރިކަމުގައި ޙައްދުފަހަނައަޅައި ގޮސްފައިވާ ޖައްބާރު ފިރްޢައުނަށް މޫސާ عليه السلام ވިދާޅުވިއެވެ. ތިމަންކަލޭގެފާނަކީ ހުރިހާ ޚަލްޤުތަކުން ހެއްދެވި، ޢިއްޒަތްތެރިކަމާއި، މަތިވެރިވަންތަކަމުގެ ވެރި ރަސްކަލާނގެ ޙަޟްރަތުން ކަލޭގެ ގާތަށް ފޮނުއްވި ރަސޫލަކީމެވެ. ޢާލަމްތަކުގެ ވެރި ރަސްކަލާނގެއަށް އަޅުކަންކުރުމަށް ތިމަންކަލޭގެފާނު ކަލެއަށް ގޮވައިލެއްވުމަށާ، ކަލާނގެކަމަށް ކަލޭ ތިޔަ ކުރާ ދަޢުވާ ހުއްޓާލުމަށް ކަލެއަށް ގޮވައިލެއްވުމަށެވެ. މޫސާ عليه السلام އަކީ ރަސޫލަކު ކަމަށް ޤަބޫލުކުރުމަށް ފިރުޢައުނު ދެކޮޅު ހެދިކަން އަންނަ އާޔަތުގައި މޫސާ عليه السلام އޭނާއަށް ދެއްވާ ޖަވާބުން އެނގެއެވެ."],["ތިމަންކަލޭގެފާނަށް حق ވެގެންވަނީ، حق ތެދުފިޔަވައި (އެހެން އެއްވެސް އެއްޗެއް) اللَّه އާމެދު ތިމަންކަލޭގެފާނު ވިދާޅުނުވުމެވެ. ހަމަކަށަވަރުން، ތިޔަބައިމީހުންގެ ގާތަށް ތިމަންކަލޭގެފާނު މިވަޑައިގަތީ، ތިޔަބައިމީހުންގެ ވެރިރަސްކަލާނގެ حضرة ން ބަޔާންވެގެންވާ ހެތްކަކާއިގެންނެވެ. ފަހެ، إسرآءيل ގެދަރިން ތިމަންކަލޭގެފާނާ އެކުގައި ފޮނުވާށެވެ! (105)","ތިމަންކަލޭގެފާނަށް ޙައްޤުވެގެންވަނީ މާތް ﷲއާ މެދު ތެދުބަސް މެނުވީ ވިދާޅުނުވުމެވެ. ތިމަންކަލޭގެފާނަކީ ރަސޫލަކީމެވެ. ރަސޫލުބޭކަލުންނީ އެއްވެސް ފަރާތަކާމެދު އިތުރުފުޅު ހައްދަވާ ބޭފުޅުންނެއް ނޫނެވެ. ތިމަންކަލޭގެފާނުގެ ރަސޫލުކަމުގެ ތެދުކަމުގެ ދަލީލަކީ، ތިމަންކަލޭގެފާނަކީ މާތް ﷲގެ ރަސޫލާ ކަމަށް ހެކިވާ ފާޅުކަންބޮޑު ދެބަސްނުވެވޭނޭ މުޢުޖިޒާތެއް މާތް ﷲގެ ޙަޟްރަތުން ތިޔަބައިމީހުންނަށް ގެނެސްދެއްވުމެވެ. އެހެންކަމުން، ބަނީއިސްރާއީލު މީހުން ތިމަންކަލޭގެފާނާއެކު އެބައިމީހުންގެ ކާބަފައިންގެ ބިންކަމުގައިވާ މުޤައްދަސް ބިމަށް ދިއުމަށް ދޫކޮށްލާށެވެ."],["އޭނާ ދެންނެވިއެވެ. ކަލޭގެފާނު ތިޔަވަޑައިގަތީ، ހެތްކަކާއިގެން ކަމުގައިވާނަމަ (އަދި) ތެދުވެރިންގެ ތެރެއިން ކަލޭގެފާނު ވާނަމަ، ފަހެ، އެ ހެތްކެއް ނިކަން ގެންނަވައި ބައްލަވާށެވެ! (106)","ފިރްޢައުނު މޫސާ عليه السلام އަށް ބުންޏެވެ. ކަލޭގެފާނު ތިޔަ ދަޢުވާ ކުރައްވާފަދައިން، ކަލޭގެފާނު ރަސޫލުކަމާއިގެން ފޮނުއްވި ފަރާތުގެ މުޢުޖިޒާތެއް ގެންނެވިނަމަ، އެއިން ކަލޭގެފާނުގެ ތިޔަ ކުރައްވާ ދަޢުވާގެ ތެދުކަން ސާބިތުކުރުމަށް ތިމަން ކުރިމައްޗަށް އެ އެއްޗެއް ގެންނަވާށެވެ."],["ދެން އެކަލޭގެފާނުގެ އަސާކޮޅު އެކަލޭގެފާނު އެއްލެވިއެވެ. ފަހެ، އެހިނދު، އެ އަސާކޮޅު ފާޅުވެގެންވާ ހަރުފަޔަކަށް ވެއްޖެއެވެ. (107)","އެހިނދު މޫސާ عليه السلام އެކަލޭގެފާނުގެ އަސާކޮޅު އެއްލެވިއެވެ. ފަހެ، އެހިނދު ފިރްޢައުނު ދިރުވައިލަން އުޅޭ ފަދަ ގޮތަކަށް އޭނާއާއި ދިމާއަށް ބާރަށް ދުވާ ބޮޑު ބިޔަ ހަރުފައަކަށް އެ އަސާކޮޅު ބަދަލުވިއެވެ. އެއީ ޚިޔާލެއް ނޫނެވެ. ޙަޤީޤަތުގައިވެސް އެންމެންނަށް ފެންނަ، ބާރަށް ދުވާ ވަށައިގެންވާ ތަކެތި ދިރުވައިލަމުންދާ ޙަޤީޤީ ހަރުފައަކަށް ބަދަލުވީއެވެ. އެއީ ﴿ثُعْبَانٌ مُّبِينٌ﴾ (ފާޅުވެގެންވާ ހަރުފައެއް) ކަމުގައި މާތް ﷲ ވަޙީކުރެއްވީ އެހެންވެގެންނެވެ. އޭތި މުޢުޖިޒާތަކަށް ވީ އެހެންވެއެވެ. އޭނާއަށް އެކަލޭގެފާނު އެހެން މުޢުޖިޒާތެއްވެސް ދެއްކެވިއެވެ."],["އަދި އެކަލޭގެފާނުގެ އަތްޕުޅު ނެރުއްވިއެވެ. ފަހެ، އެހިނދު، ބަލަންތިބި މީހުންނަށް އެ އަތްޕުޅު ފެންނަންއޮތީ، ވިދަވިދައިއޮތް ހުދު އަތްޕުޅެއްކަމުގައެވެ. (108)","އެކަލޭގެފާނުގެ ގަމީހުގެ މަންސަފާއަށް އަތްޕުޅު ލެއްވުމަށްފަހު ކިހިލިފަތްދޮށުން އެ އަތްޕުޅު ނެރުއްވިއެވެ. އެހިނދު އެއަތްޕުޅުން އަޖާއިބެއްފަދަ ނޫރެއް ވިދަވިދާ ހުއްޓެވެ. އެނޫރު އިރުގެ އައްޔަށްވުރެ ގަދައެވެ. ފެންނަ ކޮންމެ މީހަކަށް އެއީ އަލިގަދަ ވިދާ ބަބުޅާ އިރެއް ފަދައެވެ. ރިވާވެގެން ވެއެވެ. މޫސާ عليه السلام އެކަލޭގެފާނުގެ އަސާކޮޅު އެއްލެވުމުން އޭތި އަނގަ ހުޅުވައިގެން އޮތް ބިޔަ ހަރުފައަކަށް ބަދަލުވެ، ފިރްޢައުނާ ދިމާއަށް ދުއްވައިގަތެވެ. އެހިނދު އޭނާ ތަޚުތުން ފުންމާލައި ފިލަން ދުއްވައިގަތެވެ. އަދި ހަޅޭއްލަވައިގަތެވެ. މޫސާއެވެ! ކަލޭގެފާނު ރަސޫލުކަމާއިގެން ފޮނުއްވި ފަރާތް މެދުވެރިކޮށް އާދޭސްކޮށްފައި ބުނަމެވެ. ތިޔަ އެތި ނަގާށެވެ. އަހުރެން ކަލޭގެފާނަށް އީމާންވަމެވެ. އަދި ކަލޭގެފާނާއެކު ބަނީއިސްރާއީލުގެ މީހުން ފޮނުވާނަމެވެ. އެހިނދު މޫސާ عليه السلام އޭތި ނެންގެވުމުން އިހު އޮތް ގޮތަށް އަސާއަކަށް ބަދަލުވިއެވެ. އެހިނދު ފިރުޢައުނުގެ އަޢުވާނުންނަށް މޫސާ عليه السلام ގެ ފަރާތްޕުޅުން އެބައިމީހުންނަށް އޮތް ނުރައްކާތެރިކަން އިޙްސާސްކުރެވުނެވެ. އަދި މޫސާ عليه السلام ގެ ދަރަޖަ ދަށްކޮށްލުމުގެ ގޮތުން އެބައިމީހުންނަށް ފެނުނު ކަންތައް ސިޙުރަށް ނިސްބަތްކުރިއެވެ."],["فرعون ގެ قوم ގެބޮޑުން ބުނޫއެވެ. ހަމަކަށަވަރުން، މިއީ މޮޅަށްދަންނަ ޖާދޫގަރެއްކަން ކަށަވަރެވެ. (109)","ފިރުޢައުނުގެ އަރިސްމީހުންގެ ތެރެއިން އަޝްރާފުން ބުންޏެވެ. (އެއީ އޭނާއަށް ކަންކަމުގައި މަޝްވަރާ ދޭ މީހުންނެވެ.) މިއީ ވަރަށް ރަނގަޅަށް ސިޙުރު ދެނެވަޑައިގަންނަވާ ބޭކަލެކެވެ. އެކަމުގެ މާހިރެކެވެ. އެބައިމީހުން އެހެން ބުނީ ފިރްޢައުނުގެ ބަސް ތެދުކުރުމަށެވެ."],["އެކަލޭގެފާނު އެދިވަޑައިގަންނަވަނީ، ތިޔަބައިމީހުންގެ ބިމުން ތިޔަބައިމީހުން ނެރެލެއްވުމަށެވެ. ވީމާ، ތިޔަބައިމީހުން أمر ކުރާ ގޮތަކީ ކޮބައިހެއްޔެވެ؟ (110)","އެކަލޭގެފާނު އެއުޅުއްވަނީ ސިޙުރު ބޭނުންކުރައްވައިގެން މިޞްރުގެ ބިމުން ތިޔަބައިމީހުން ބޭރުކޮށްލައްވާށެވެ. އެހެންކަމުން މަނިކުފާނު އަމުރު ކުރައްވަނީ އަހަރުމެން ކިހިނެއް ހަދަންތޯއެވެ؟ މިއީ އަޝްރާފުން ފިރްޢައުނަށް ބުނި ބަހެކެވެ. މަތިވެރިކުރުމުގެ ބަހުރުވައިން ބުނީއެވެ. ވެރިންނާއި ރައީސުންގެ ތެރެއިން ޖައްބާރުންނަށް ގިނަ މީހުންނަށް މުޚާޠަބުކުރެވޭ ގޮތަށް މުޚާޠަބުކުރުމަކީ ފެންނަ ކަމެކެވެ. އަދި ބުނެވުނެވެ. މިއީ ފިރްޢައުނު ބުނި ބަހެކެވެ. އޭރުން މާނައަކަށް ވާނީ ފިރްޢައުނު އޭނާގެ އަރިސް މީހުންނަށް ބުންޏެވެ. އެކަލޭގެފާނުގެ މައްސަލައިގައި ތިޔަބައިމީހުން ތިމަންނާއަށް ދޭނެ މަޝްވަރާއަކީ ކޮބައިހެއްޔެވެ؟"],["އެއުރެން ބުނޫއެވެ. އެކަލޭގެފާނާއި، އެކަލޭގެފާނުގެ أخ، އިހަށް ބައިތިއްބާށެވެ! އަދި (މީހުން) އެއްކުރުމަށް ގޮވާބަޔަކު، ރަށުތެރެއަށް ފޮނުވާށެވެ! (111)","އެބައިމީހުން ބުންޏެވެ. އެ ދެބޭކަލުންނާމެދު މަނިކުފާނަށް ގޮތެއް ކަނޑައެޅުއްވެން ދެން އެ ދެބޭކަލުން އިހަށް ބައިތިއްބަވާށެވެ. އަދި މިޞްރުގެ ހުރިހާ ރަށަކުން ސިހުރުވެރިން އެއްކުރާނެ މީހުން ފޮނުއްވާށެވެ. އެބައިމީހުންގެ މައްޗަށް މޫސާ عليه السلام ގަދަވެވަޑަގެންފިނަމަ އަހަރުމެން އެކަލޭގެފާނުގެ ބަސް ޤަބޫލުކުރާނީއެވެ. އަދި ސިހުރުވެރިން ގަދަވެއްޖެނަމަ އެކަލޭނގެފާނު ހެއްދެވީ ސިހުރުކަން އަހަރުމެނަށް އެނގުނީއެވެ."],["އޭރުން، އެއުރެން (ގޮސް) މޮޅަށް ދަންނަ ހުރިހާ ޖާދޫގަރުން ކަލޭގެގާތަށް ގެނެސް ދޭނެއެވެ. (112)","އެބައިމީހުން އެންމެ މޮޅު ސިހުރުވެރިން ހޯދައިގެން މަނިކުފާނުގެ އަރިހަށް ގެންނާނެއެވެ. އެންމެ މޮޅު ސިހުރުވެރިން އޭރު ތިބި ކަމުގައި ވަނީ މިޞްރުގެ ޞަޢީދުގެ އެންމެ ދުރު ހިސާބުތަކުގައެވެ."],["فرعون ގެ ގާތަށް ޖާދޫގަރުން އަތުވެއްޖެއެވެ. އެއުރެން ބުނޫއެވެ. ތިމަންމެން މޮޅުވެއްޖެނަމަ، ހަމަކަށަވަރުން، ތިމަންމެންނަށް އުޖޫރައެއް އޮންނަންވާނެއެވެ. (113)","ވާހަކައިގައި އުނިކުރެވިފައިވާ ބައެއް ވެއެވެ. ވާހަކަ ކުރިއަށް ދާގޮތުން އެބައި ދެނެގަނެވެއެވެ. އެބަޔަކީ: ސިހުރުވެރިން ހޯދައި އެއްކުރާނެ ބަޔަކު ފިރްޢައުނު ފޮނުވިއެވެ. އެބައިމީހުން ހުރިހާ ހިސާބަކުން ސިހުރުވެރިން އެއްކުރިއެވެ. އަދި އެ ޖައްބާރު އެދުނު ކަންތައް ކުރުމަށް އެބައިމީހުން އަވަސްވެގަތެވެ. އެ ސިހުރުވެރިން ފިރުޢައުނު ގާތަށް އައިސް، އެބައިމީހުން މޮޅުވާނެކަމަށް ޔަޤީންކުރާ ހާލު ބުންޏެވެ. އަހަރުމެން މޫސާ عليه السلام ގެ މައްޗަށް ގަދަވެ އެކަލޭގެފާނު ބަލިވެވަޑައިގެން، އެކަލޭގެފާނުގެ ސިހުރު ބާޠިލުވެއްޖެ ނަމަ، އަހަރުމެންނަށް އުޖޫރައެއް އޮންނަންވާނެއެވެ. އޭނާ އެބައިމީހުންގެ އެހީއަށް އެދިގެން ޤައުމުގެ ހުރިހާ ހިސާބަކުން އެބައިމީހުން އެއްކުރުމުން، އެބައިމީހުން ދަހިވެތިވަނީ އޭނާގެ ވެދުމަށާއި ހަދިޔާއަށެވެ."],["އޭނާ ބުންޏެވެ. އާނއެކެވެ! އަދި ހަމަކަށަވަރުން، ތިޔަބައިމީހުންވާހުށީ، ގާތްކުރެވިގެންވާ މީހުންގެ ތެރެއިންނެވެ. (114)","ފިރުޢައުނު ބުންޏެވެ. އާނއެކެވެ. ތިޔަބައިމީހުންނަށް ބޮޑުވެގެންވާ އުޖޫރައެއް ލިބޭނެއެވެ. އަދި އިތުރުކަމެއްވެސް އެބައޮތެވެ. ތިމަން އެބަޔަކާ މަޝްވަރާކުރާ އެންމެ ޚާއްޞަ މީހުން ކަމުގައިވާ، ތިނަންނާގެ އެންމެ އަރިސް މީހުންގެ ތެރޭގައި ތިޔަބައިމީހުން ހިމެނޭނެއެވެ. އެބައިމީހުން ބޭނުން ކަން އެބައިމީހުންނަށް ކޮށްދީފައި އެއަށްވުރެ އިތުރުވެސް ކޮށްދިނީއެވެ."],["އެއުރެން ދެންނެވޫއެވެ. އޭ موسى ގެފާނެވެ! ކަލޭގެފާނު (ކުރިން) އެއްލަވާނީއެވެ. ނޫންނަމަ (ކުރިން) އެއްލާ މީހުންކަމުގައި ތިމަންމެން ވެދާނޫއެވެ. (115)","އެބައިމީހުން މޫސާ عليه السلام އަށް އިޚްތިޔާރު ދިނެވެ. އެކަލޭގެފާނު ކުރިން ފެށްޓެވުމަށެވެ. ނުވަތަ އެބައިމީހުން ފެށުމަށެވެ. ބައެއް މުފައްސިރުން ވިދާޅުވާ ގޮތުގައި އެބައިމީހުން އެހެން ބުނީ އަދަބުވެރިވެ އިޙްތިރާމުކުރުމުގެ ގޮތުންނެވެ. އެހެންނަމަވެސް ބޮޑަށް ބުރަވެވޭ ގޮތަކީ (މޮޅަށް ދެނެވޮޑިގެންވަނީ މާތް ﷲ) އެބައިމީހުން އެހެން ބުނީ އަމިއްލަ ނަފުސާމެދު ފަޚުރު ވެރިވާވަރުންނާއި، މޮޅުވާނެކަމުގެ ޔަޤީންކަން ބޮޑުކަމުންނެވެ. އަދި މޫސާ عليه السلام އާ މެދު އަޅާނުލާކަން ދެއްކުމުގެ ގޮތުންނެވެ. އަމިއްލަ ނަފުސަށް އިތުބާރުކުރާ މީހަކު ބުނާ ފަދައިންނެވެ. ކަލޭ ފަށާނީ ހެއްޔެވެ؟ ނުވަތަ އަހަރެން ފަށަންވީ ހެއްޔެވެ؟"],["އެކަލޭގެފާނު ވިދާޅުވިއެވެ. ތިޔަބައިމީހުން އެއްލާށެވެ! ދެންފަހެ، އެއުރެން އެއްލިހިނދު، މީސްތަކުންގެ ލޯތަކަށް ޖާދޫދައްކައި، އެއުރެން ބިރުގެންނެވޫއެވެ. އަދި ބޮޑުވެގެންވާ ޖާދޫއެއް އެމީހުން ގެނައޫއެވެ. (116)","މާތް ﷲގެ ނަބިއްޔާ މޫސާ عليه السلام އެބައިމީހުންނަށް ވިދާޅުވިއެވެ. ތިޔަބައިމީހުން އެއްލާ އެއްޗެއް އެއްލާށެވެ. ދެން، އެބައިމީހުންގެ އަސާތަކާއި ވާފަށްތައް އެއްލައި، މީސްތަކުންގެ ލޯތަކަށް ޖާދޫ ޖެއްސިއެވެ. އަދި ޙަޤީޤަތެއް ނެތް ޚިޔާލީ އެއްޗެތިތަކެއް ދެއްކިއެވެ. މާތް ﷲ سحروا الناس (އެބައިމީހުން މީސްތަކުންނަށް ޖާދޫ ޖެއްސިއެވެ.) އޭ ވަޙީ ނުކުރައްވައެވެ. އެހެނީ، އެއީ ލޮލަށް ޚިޔާލީ ކަމެއް ފެންނަގޮތް ހެދުމެވެ. އެކަލާނގެ ވަޙީބަސްފުޅުގައި ވާފަދައިންނެވެ. ﴿يُخَيَّلُ إِلَيْهِ مِن سِحْرِهِمْ أَنَّهَا تَسْعَىٰ﴾ (އެބައިމީހުން އެއްލި ތަކެތި ދުވާހެން އެބައިމީހުންގެ ސިހުރުގެ ސަބަބުން އެކަލޭގެފާނަށް ހީފުޅުވިއެވެ.) ސިހުރާއި މުޢުޖިޒާތުގެ ތަފާތަކީ މިއީއެވެ. އެހެނީ، ސިހުރަކީ އެއްޗެއްގެ ޙަޤީޤަތް ދެނެގަތުމާއި ދުރަށް ލޯ އަނބުރައިލުމެވެ. މުޢުޖިޒާތަކީ އެއްޗެއް ޙަޤީޤަތުގައިވެސް ބަދަލުކޮށްލުމެވެ. އަސާ ހަރުފައަކަށް ބަދަލުކުރުމާއި، ވާހަކަ ނުދެއްކޭ ބޮޑު ހިލަގަނޑަކުން ޖަމަލެއް ނެރުއްވުން ފަދައިންނެވެ. އަދި އެ އެބައިމީހުން މީސްތަކުން ވަރަށް ބޮޑަށް ބިރުގެންނެވިއެވެ. އެބައިމީހުން އެއްލި ތަކެތި ދިރި ތިބި ދުވާ ހަރުފަތަކެއް ފަދައިން ދައްކައިގެންނެވެ. އަދި ފެނުނު މީހަކު ސިއްސުވާލާ ފަދަ ބޮޑުވެގެންވާ ސިހުރެއް އެބައިމީހުން ގެނައެވެ."],["ތިމަންރަސްކަލާނގެ موسى ގެފާނަށް وحى ކުރެއްވީމެވެ. ކަލޭގެފާނުގެ އަސާކޮޅު އެއްލަވާށެވެ! ދެން (އެކަލޭގެފާނުގެ އަސާކޮޅު އެއްލެވީމާ) އެހާރުން އެ އަސާކޮޅު އެއުރެން ދޮގުން ހަދައިގެން ދެއްކި ތަކެތި ކައި ދިރުވައިފިއެވެ. (117)","ތިމަންރަސްކަލާނގެ މޫސާ عليه السلام އަށް ވަޙީކުރެއްވީމެވެ. ކަލޭގެފާނުގެ އަސާކޮޅު އެއްލަވާށެވެ. އޭރުން ކަލޭގެފާނަށް އަޖާއިބުވެ އަންތަރީސް ވާ ފަދަ ކަމެއް ފެނިވަޑައިގަންނަވާނެއެވެ. އެހިނދު އެކަލޭގެފާނު އަސާކޮޅު އެއްލެވުމުން، އެ ވަރަށް ފަސޭހަކަމާ އަވަސްކަމާއެކު، އެބައިމީހުންގެ އަސާތަކާ ވާފަށްތަކާ އެބައިމީހުން މީހުންނަށް ދެއްކި ޙަޤީޤަތެއް ނެތް ބާޠިލު ތަކެތި ދިރުވައިލަން ފެށިއެވެ. يأفكون ގެ މާނައަކީ ޙަޤީޤަތެއް ނެތް ދޮގު ވާހަކަ ދެއްކުމެވެ."],["ފަހެ، حق ތެދު ފާޅުވެއްޖެއެވެ. އަދި އެއުރެން ކޮށްއުޅުނު ކަންތައް باطل ވެގެން ހިނގައްޖެއެވެ. (118)","އެހިނދު، މޫސާ عليه السلام އަކީ ޢާލަމްތަކުގެ ވެރިރަސްކަލާނގެ ފޮނުއްވި ރަސޫލެއް ކަމުގެ ތެދު ފާޅުވެ ސާބިތުވެއްޖެއެވެ. އަދި ސިހުރުވެރިންގެ ޙަޤީޤަތެއް ނެތް ޖާދޫ ބާޠިލުވެ، ފިރުޢައުނާއި ސިހުރުވެރިން ރާވަމުން ދިޔަ ބުހުތާން ދޮގު ބާޠިލުވެގެން ހިނގައްޖެއެވެ."],["ފަހެ، އެތާނގައި އެއުރެން ދެރަވެ ބަލިވެއްޖައޫއެވެ. އަދި އެއުރެން ނިކަމެތީންކަމުގައި ވެގެން ހިނގައްޖައޫއެވެ. (119)","އެއްވެ ތިބި އެންމެހާ މީސްތަކުންގެ ކުރިމަތީގައި ފިރުޢައުނާއި އޭނާއަށް ތަބަޢަވީމީހުން ދެރަވެ ބަލިވެއްޖެއެވެ. އަދި ޙައިރާންވެ ބަސްހުއްޓި ނިކަމެތިވެއްޖެއެވެ. މިތަނުގައި ގެންނަވާފައި އެވަނީ ފިރްޢައުނާއި އޭނާގެ އަރިސް މީހުން ވާހަކައެވެ. ސިހުރުވެރިން ސަޖިދައަށް ތިރިވީއެވެ."],["އަދި އެ ޖާދޫގަރުން سجدة އަށް ތިރިވެއްޖައޫއެވެ. (120)","އަދި ސިހުރުވެރިން މާތް ﷲއަށް ސަޖިދައަށް ތިރިވެއްޖެއެވެ."],["އެއުރެން ބުނެފޫއެވެ. عالم ތަކުގެ ވެރިރަސްކަލާނގެއަށް ތިމަންމެން إيمان ވެއްޖައީމުއެވެ. (121)","-"],["موسى ގެފާނާއި، هارون ގެފާނުގެ ވެރިރަސްކަލާނގެއެވެ. (122)","އެބައިމީހުން ސަޖިދައަށް ތިރިވެ އެބައިމީހުންގެ އީމާންކަން އިޢުލާންކުރިއެވެ. ޙައްޤުގެ ކުރިމަތީގައި އެބައިމީހުންގެ ބަސްހުއްޓި، ސަޖިދަނުކޮށް އެބައިމީހުންނަށް ނުތިބެވުނީއެވެ. މީހަކު އެބައިމީހުން ކޮއްޕައި ސަޖިދައަށް ތިރިކުރުވި ފަދައެވެ. ޖައްބާރުވަންތަ ރަސްކަލާނގެ ޙަޟްރަތުގައި އެބައިމީހުން ދެންނެވިއެވެ. އެއްކައުވަންތަ، ހުރިހާ ޚަލްޤުތަކުންގެ ވެރިރަސްކަލާނގެ، މޫސާ عليه السلام އާއި ހާރޫނު عليه السلام ގެ ވެރިރަސްކަލާނގެއަށް އަހަރުމެން އީމާންވެއްޖައީމެވެ. އެބައިމީހުން މޫސާ عليه السلام އާއި ހާރޫނު عليه السلام ގެ ނަންފުޅު ގެނައީ، ފިރްޢައުނުވެސް ކަލާނގެ ކަމަށް ދަޢުވާކުރާތީ، އެބައިމީހުން އެބުނަނީ ފިރްޢައުނުގެ ވާހަކަ ކަމަށް ހީކޮށް ބަޔަކު އޮޅިދާނެތީއެވެ. އެހިނދު ފިރްޢައުނު އައި ރުޅިން އޭނާގެ ބުއްދި ފިލައި ދިޔައެވެ. އޭނާ އެބައިމީހުން ގެނައީ އޭނާއަށް ނަޞްރުދޭށެވެ. އެކަމަކު އެބައިމީހުން މޫސާ عليه السلام އަށާއި، އެކަލޭގެފާނު ރަސޫލުކަމާއިގެން ފޮނުއްވި ކަލާނގެއަށް އީމާންވެ އޭނާ ނިކަމެތިކޮށްފިއެވެ. އަދި މީސްތަކުން އޮޅުވާލައި، އެ ސިހުރުވެރިންނަކީ މޫސާ عليه السلام އާއި ގުޅިގެން އޭނާއާއި ދެކޮޅަށް ނުކުތް ބައެކޭ ބުނުން ނޫން ގޮތެއް އޭނާއަކަށް ނުފެނުނެވެ."],["فرعون ބުންޏެވެ. ތިޔަބައިމީހުންނަށް ތިމަން إذن ނުދެނީސް، ތިޔަބައިމީހުން އެކަލޭގެފާނަށް إيمان ވީހެއްޔެވެ؟ ހަމަކަށަވަރުން، މިއީ ރަށުގެ أهل ވެރިން ރަށުން ނެރެލުމަށްޓަކައި ތިޔަބައިމީހުން ރަށުތެރޭގައި ރޭވި ރޭވުމެއްކަން ކަށަވަރެވެ. ނިކަންހުރެ ތިޔަބައިމީހުންނަށް އެނގޭނެއެވެ. (123)","ޖައްބާރު ފިރްޢައުނު އެ ސިހުރުވެރިން ކުރި ކަންތަކަށް ރުޅި އައިސްގެން ހުރެ އެބައިމީހުންނަށް އިންޒާރުދެމުން ބުންޏެވެ. ކަލޭމެން މޫސާ عليه السلام އަށް އީމާންވީ އަހަރެން ކަލޭމެންނަށް ހުއްދަ ނުދެނީހެވެ. ކަލޭމެން ތިޔަ ވަނީ މޫސާ އާއެކު އަހަރެންނާ ދެކޮޅަށް ރާވައި، މަކަރު ހަދައިފައެވެ. ޤިބްޠީން މިޞްރުން ނެރެލައި، ބަނީއިސްރާއީލާއި ކަލޭމެންނަށް މިޞްރުގެ ރަށްތައް ހުސްކޮށްލުމަށެވެ. އޭނާގެ މިވާހަކައަކީ މީސްތަކުން އީމާންވެ ސިހުރުވެރިންނަށް ތަބަޢަވެދާނެތީ އެބައިމީހުން އޮޅުވާލަން ދެއްކި ވާހަކައެކެވެ. އަދި ވެސް އޭނާ ބުންޏެވެ. ކަލޭމެންނަށް ވެގެންދާނެ ގޮތް ކަލޭމެންނަށް ވަރަށް އަވަހަށް އެނގޭނެއެވެ. މިއީ ކުރުކޮށް ދިން އިންޒާރެކެވެ. މި އިންޒާރު ތަފްޞީލުކުރަމުން އޭނާ ބުންޏެވެ."],["ތިޔަބައިމީހުންގެ އަތްތަކާއި، ފައިތައް ތަފާތުވާގޮތަށް (އެބަހީ: ކަނާތާއި ވާތުފައި ނުވަތަ ވާތާއި ކަނާތުފައި) ތިމަން ބުރިކުރާހުށީމެވެ. ދެން ހަމަކަށަވަރުން، ތިޔަހުރިހާ އެންމެން صليب އަށް އަރުވާހުށީމެވެ. (124)","ހަމަ ކަށަވަރުން ކަލޭމެންގެ ތެރެއިން ކޮންމެ މީހެއްގެ އަތާ ފައި ތަފާތުވާގޮތަށް، ކަނާތާއި ވާތު ފައި ނުވަތަ ވާތާއި ކަނާތު ފައި ބުރިކުރާހުށީމެވެ. އަދި ހަމަކަށަވަރުން ތިޔަބައިމީހުން އެންމެން މަރުވަންދެން ޞަލީބަށް އަރުވާފައި ބައިތިއްބާހުށީމެވެ. ޞަލީބަށް އެރުވުމަކީ ގަހެއް ނުވަތަ ތަނބެއް ކަހަލަ ތަނެއްގައި މީސްތަކުންނަށް ފެނި އެބައިމީހުންގެ ހިތަށް ބިރުވެރިކަން ވަންނާނޭހެން ދުވަސްތަކަކަށް ނުވަތަ މަސްތަކަކަށް ބެހެއްޓުމެވެ."],["އެއުރެން ބުނޫއެވެ. ހަމަކަށަވަރުން، ތިމަންމެން އެނބުރިދާހުށީ ތިމަންމެންގެ ވެރިރަސްކަލާނގެ حضرة އަށެވެ. (125)","އެބައިމީހުން ކެރުމާ، ހިތްވަރުގަދަކަމާއެކު ބުންޏެވެ. އަހަރުމެން މަރުވުމަށްފަހު ދާނީ އަހަރުމެންގެ ވެރިރަސްކަލާނގެ ޙަޟްރަތަށް ކަމާމެދު އެއްވެސް ޝައްކެއް ނެތެވެ. އެހެންކަމުން ތިޔަދޭ އިންޒާރަކަށް އަހަރުމެންގެ އެއްވެސް ފަރުވާލެއް ނެތެވެ. މާތް ﷲގެ މަގުގައި މަރުވެދިއުމަކީ ހާދަހާ ރަނގަޅު ކަމެކެވެ."],["ތިމަންމެންގެ ކިބައިން ތިޔަބަދަލުހިފަނީ، ތިމަންމެންގެ ވެރިރަސްކަލާނގެ آية ތައް ތިމަންމެންނަށް އައުމުން، އެއަށް ތިމަންމެން إيمان ވުން ފިޔަވައި އެހެން ކަމަކަށްޓަކައެއްނޫނެވެ. އަޅަމެންގެ ވެރިރަސްކަލާކޮ! އަޅަމެންގެ މައްޗަށް ކެތްތެރިކަން އޮއްސަވާނދޭވެ! އަދި مسلم ން ކަމުގައި އަޅަމެން މަރުގަންނަވާނދޭވެ! (126)","އަދި އަހަރުމެންނަށް ނަފްރަތުކޮށް، އަހަރުމެން ގޯސްކުރަނީ އަހަރުމެން މާތް ﷲއާއި އެކަލާނގެ ރަސޫލާ އަށް އީމާންވުން ފިޔަވައި އެހެން ކަމެއް ވެގެންނެއް ނޫނެވެ. އެއީ، ހެޔޮ ކަންތަކުގެ ތެރެއިން އެންމެ މާތް ކަމެވެ. އަދި ފިރްޢައުނުގެ ރުހުން ހޯދުމުގެ ބޭނުމުގައި އެކަން ދޫކޮށްލާކަށް އަހަރުމެން ނެތީމެވެ. ދެން އެބައިމީހުން ފިރްޢައުނާ މުޚާޠަބު ކުރުން ދޫކޮށްލައި މާތް ﷲ އަށް ދުޢާ ދަންނަވަން ފަށައެވެ. އަޅަމެންގެ ވެރިރަސްކަލާކޮ! ފިރްޢައުނު އަޅަމެންނަށް ޢަޛާބު ދޭ ވަގުތު، އަޅަމެން ވަށާލާ ވަރުގެ ކެތްތެރިކަން އަޅަމެންގެ މައްޗަށް އޮއްސަވާނދޭވެ. އަދި އަޅަމެންނާ ކުރިމަތިކުރެވޭ އިމްތިޙާނުން އަޅަމެން ދީނުން ބޭރުނުވެ، އިސްލާމްކަންމަތީ އަޅަމެން މަރުގަންނަވާނދޭވެ. ދެން، ފިރްޢައުނު ހުރިހާ ސިހުރުވެރިން ގެންގޮސް އެބައިމީހުންގެ އަތްފައި ބުރިކޮށް ނީލަ ކޯރުގެ އައްސޭރީގައި އެބައިމީހުން ޞަލީބަށް އެރުވިއެވެ. ޤަތާދާ ވިދާޅުވިއެވެ. ހެނދުނު އެބައިމީހުން ތިބީ ކާފިރު ސިހުރުވެރީންގެ ގޮތުގައެވެ. ހަވީރު އެބައިމީހުން ތިބީ ހެޔޮލަފާ ޝަހީދުންގެ ގޮތުގައެވެ."],["فرعون ގެ قوم ގެބޮޑުން ބުނޫއެވެ. موسى ގެފާނާއި، އެކަލޭގެފާނުގެ قوم ގެމީހުން، ކަލެޔާއި ކަލޭގެ إله ންތައް ދޫކޮށް، ބިމުގައި فساد އުފެއްދުމަށް ތިޔަ ދޫކޮށްލަނީހެއްޔެވެ؟ އޭނާ ބުންޏެވެ. ތިމަންމެން އެއުރެންގެ ފިރިހެންދަރިން މަރާހުށީމެވެ. އަދި އެއުރެންގެ ތެރެއިން އަންހެނުން ނުމަރައި ބައިތިއްބާނޫއެވެ. ހަމަކަށަވަރުން، ތިމަންމެންނީ އެއުރެންގެ މައްޗަށް ގަދަކަން ލިބިގެންވާ ބަޔަކީމުއެވެ. (127)","ފިރްޢައުނަށް މޫސާ عليه السلام ގެ ފަރާތްޕުޅުން ފެނުނު އަސާއާއި އަތްޕުޅުގެ މުޢުޖިޒާތަށް ފަހު އޭނާ އެކަލޭގެފާނު ދެކެ ވަރަށް ބިރުގަތެވެ. އަދި އެކަލޭގެފާނަށް އެއްވެސް ގޯނާއެއް ނުކޮށް އެކަލޭގެފާނު ދޫކޮށްލިއެވެ. އެހެންކަމުން އޭނާގެ ޤައުމުގެ އަޝްރާފުން އޭނާއަށް ދެންނެވިއެވެ. މިޞްރުގެ ބިމުގައި ފަސާދަކޮށް، މަނިކުފާނުގެ އިލާހުންނަށް އަޅުކަންކުރުން ދޫކޮށްލުމަށް މަނިކުފާނު މޫސާ عليه السلام އާއި އޭނާގެ އެކުވެރިން ދޫކޮށްލައްވަނީ ހެއްޔެވެ؟ މިވާހަކައިގައި މިވަނީ މޫސާ عليه السلام އާއި މުއުމިނުންނާ ދެކޮޅަށް ފިރުޢައުނުގެ ހިތް އަނބުރައި އެބައިމީހުންނަށް ޢަޛާބުދީ ޤަތުލުކުރުމަށް ހިތްވަރު ދީފައެވެ. ފިރްޢައުނު ވަނީ އޭނާގެ ޤައުމުގެ މީހުން އަޅުކަންކުރުމަށް ބުދުތަކެއް ހަދައި އޭނާއާ ކުއްތަންވުމަށް އެ ބުދުތަކަށް އަޅުކަން ކުރުމަށް އަންގާފައެވެ. އެހެންކަމުން އޭނާ އެބައިމީހުންނަށް ބުނަމުން ދިޔައީ ﴿أَنَا رَبُّكُمُ الأَعْلَى﴾ (އަހުރެންނަކީ ތިޔަބައިމީހުންގެ އެންމެ މަތިވެރި ރަސްކަލާނގެއެވެ.) އޭނާ ވަނީ އޭނާއަކީ އެންމެ މަތިވެރި ކަލާނގެ ކަމުގައި ހަދާފައެވެ. އޭނާގެ ޤައުމުގެ މީހުން މޫސާ عليه السلام އާއި އެކަލޭގެފާނަށް ތަބަޢަވީ މީހުންނާ ދެކޮޅަށް ފިރްޢައުނަށް ހިތްވަރުދިނުމުން އެބައިމީހުންނަށް ޖަވާބުދެމުން އޭނާ ބުންޏެވެ. ކުރިންވެސް އަހަރުމެން ހަދަމުން ދިޔަހެން، އަހަރުމެން އެބައިމީހުންގެ ފިރިހެން ދަރިން ޤަތުލުކުރާނަމެވެ. އަދި ޚިދުމަތް ކުރުވުމަށް އެބައިމީހުންގެ އަންހެން ދަރިން ދިރިތިބެން ދޫކޮށްލާނަމެވެ. އަހަރުމެންގެ އާރާއި ބާރާއެކު އަހަރުމެން ތިބޭނީ އެބައިމީހުންނަށްވުރެ މަތީގައެވެ. އޭނާ އަހަރުމެން މޫސާ عليه السلام ޤަތުލުކުރާނަމޭ ނުބުނެއެވެ. އެއީ އޭނާއަށް އެކަން ނުކުރެވޭނޭ ކަން އެނގޭތީއެވެ."],["موسى ގެފާނު، އެކަލޭގެފާނުގެ قوم ގެމީހުންނަށް ވިދާޅުވިއެވެ. ތިޔަބައިމީހުން، اللَّه ގެ حضرة ން ވާގިއެދޭށެވެ! އަދި ތިޔަބައިމީހުން ކެތްކުރާށެވެ! ހަމަކަށަވަރުން، ބިން ملك ވެގެންވަނީ اللَّه އަށެވެ. އެކަލާނގެ އަޅުންގެ ތެރެއިން އެކަލާނގެ އިރާދަކުރައްވާ މީހަކަށް، އެ ބިން ވާރުތަކޮށްދެއްވައެވެ. އަދި ހެޔޮ ނިމުންވަނީ، تقوى ވެރިންނަށެވެ. (128)","މޫސާ عليه السلام ގެ ޤައުމުގެ މީހުންނަށް ފިރްޢައުނުގެ އިންޒާރުގެ ބަސްތައް އިވުމުން އެބައިމީހުން ހިތްހަމަޖައްސައިދެއްވުމަށް މޫސާ عليه السلام ވިދާޅުވިއެވެ. ފިރްޢައުނުގެ ކިބައިން ސަލާމަތް ވުމަށް މާތް ﷲގެ ޙަޟްރަތުން އެހީތެރިކަމަށް އެދޭށެވެ. އޭނާގެ ނުބައިކަމުން ތިޔަބައިމީހުން ސަލާމަތްކުރެއްވުމަށް އެކަލާނގެ ފުދިވޮޑިގެންވެއެވެ. އަދި ތިޔަބައިމީހުންނާ ކުރިމަތިވާ އުނދަގޫތަކަށް ކެތްކުރާށެވެ. އެހެނީ، ބިން އެކުގައި މިލްކުވެވޮޑިގެންވަނީ މާތް ﷲއަށެވެ. އެކަލާނގެ އަޅުތަކުންގެ ތެރެއިން އެކަލާނގެ އިރާދަކުރައްވާ ފަރާތަކަށް އެބިމުން ދެއްވައެވެ. އާޚިރުގައި ހެޔޮ ނަތީޖާއާއި، ނަޞްރާއި، ކާމިޔާބީ ލިބޭނީ މާތް ﷲއަށް ބިރުވެތިވެ ތަޤްވާވެރިވާ މީހުންނަށެވެ."],["އެއުރެން ދެންނެވޫއެވެ. ތިމަންމެންގެ ގާތަށް ކަލޭގެފާނު ވަޑައިގަތުމުގެ ކުރިންނާއި، ތިމަންމެންގެ ގާތަށް ކަލޭގެފާނު ވަޑައިގަތުމުގެ ފަހުންވެސް، ތިމަންމެންނަށް އުނދަގޫ ލިބެމުންދިޔައެވެ. އެކަލޭގެފާނު ވިދާޅުވިއެވެ. ތިޔަބައިމީހުންގެ ވެރިރަސްކަލާނގެ ތިޔަބައިމީހުންގެ عداوة ތެރިޔާ ހަލާކު ކުރައްވައި، ތިޔަބައިމީހުން ބިމުގައި ވެރިކުރައްވައިފާ ހުށްޓެވެ. ދެން ތިޔަބައިމީހުން عمل ކުރަނީ ކިހިނަކުންކަން، އެކަލާނގެ ބައްލަވާވޮޑިގެންވާނެތެވެ. (129)","ބަނީއިސްރާއީލު މީހުން ދެންނެވިއެވެ. ކަލޭގެފާނު ރަސޫލުކަމާއިގެން ވަޑައިގަތުމުގެ ކުރިންވެސް އަދި ކަލޭގެފާނު ރަސޫލުކަމާއިގެން ވަޑައިގަތް ފަހުންވެސް ފިރްޢައުނުގެ ފަރާތުން އަހަރުމެންނަށް އަނިޔާ ލިބެމުން ދިޔައެވެ. އެބައިމީހުން އެބުނަނީ ފިރްޢައުނު އެބައިމީހުންނަށް ދިން އިންޒާރުގެ ވާހަކައެވެ. އެބައިމީހުންގެ ފިރިހެން ދަރިން ޤަތުލުކުރާނެ ވާހަކައެވެ. މޫސާ عليه السلام ގެ ރަސޫލުކަމުގެ ކުރިންވެސް އަދި ފަހުން ވެސް އެބައިމީހުން ތިބީ އެ މުޞީބާތާއި އިމްތިޙާނުގެ ތެރޭގައެވެ! އެބައިމީހުން ކަންބޮޑުވެ ބިރުގަނެފައި ތިބިވަރު ފެނިވަޑައިގަތުމުން އެބައިމީހުންގެ ހިތްހަމަޖައްސައިދެއްވުމަށް މޫސާ عليه السلام ވިދާޅުވިއެވެ. މާތް ﷲ ތިޔަބައިމީހުންގެ ޢަދުއްވުން ނެތިކުރައްވައިފާހުއްޓެވެ. އަދި އެބައިމީހުން ނެތިކުރެއްވުމަށް ފަހު ތިޔަބައިމީހުން ބިމުގައި ވެރިކުރައްވައިފާހުއްޓެވެ. މާތް ﷲއާ މެދު މޫސާ عليه السلام ބޭނުންކުރެއްވީ އަދަބުވެރި އުސްލޫބެކެވެ. އެކަލޭގެފާނު ގެންނެވީ އުއްމީދުގެ ޢިބާރަތެވެ.﴿عَسَىٰ رَبُّكُمْ﴾ (ތިޔަބައިމީހުންގެ ވެރިރަސްކަލާނގެ އެކަން ކުރައްވަފާނެ) މާތް ﷲ އެކަލޭގެފާނުގެ އުއްމީދު ފުރިހަމަކޮށްދެއްވިއެވެ. މިގޮތުން އުރެދުމުގައި ޙައްދު ފަހަނައަޅައިދިޔަ ފިރްޢައުނާއި އޭނާއަށް ތަބަޢަވީ މީހުން ނެތިކުރައްވައި، ބަނީ އިސްރާއީލަށް މިޞްރުގެ ބިމުގައި ވެރިކަން ދެއްވިއެވެ. ދެން މިއަންނަނީ ފިރްޢައުނުގެ ޤައުމަށް ކުރިމަތިވި މުޞީބާތުގެ ވާހަކައެވެ. ތަދުމަޑުކަމާއި، ހަނަފަސްކަމާއި، ޠޫފާނާއި، ގޮއްފުޅަނގީގެ ވާހަކައެވެ. އުރެދުމުގައި ޙައްދު ފަހަނައަޅައިދާ މީހުންނަށް ނަސޭހަތަކަށާއި، ޢިބްރަތަކަށް ވުމަށްޓަކައެވެ. އެކަލާނގެ ވަޙީކުރައްވަނީ"],["ހަމަކަށަވަރުން، ތަދުމަޑު އަހަރުތަކާއި، މޭވާތަކުގެ އުނިކަން މެދުވެރިކުރައްވައި، ތިމަންރަސްކަލާނގެ فرعون ގެ މީހުން ހިއްޕެވީމެވެ. (އެއީ) އެއުރެން ހަނދުމަކުރުމަށްޓަކައެވެ. (130)","ހަމަކަށަވަރުން ތިމަންރަސްކަލާނގެ ތަދުމަޑުކަމާއި ހަނަފަސްކަން މެދުވެރިކުރައްވައި ފިރްޢައުނާއި އޭނާއަށް ތަބަޢަވީ މީހުން ހިއްޕެވީމެވެ. ﴿السِّنِينَ﴾ (އަހަރުތައް) އިން އިޝާރާތްކުރައްވަނީ އެކަމަށެވެ. އަދި ތަދުމަޑުކަން އިތުރުކުރެއްވުމަށް ބަލިތައް ގިނަކުރައްވައި މޭވާތައް ގެންދަވައިގެން އެބައިމީހުންނަށް މުޞީބާތް ޖެއްސެވީމެވެ. އެބައިމީހުންނަށް އެކަން ދިމާވަނީ އެބައިމީހުންގެ ކާފިރުކަމާއި އުރެދުމުގެ ސުންޕާކަމުން ކަން އެބައިމީހުންނަށް ވިސްނި، ނަސޭހަތް ލިބިގަނެ، އެބައިމީހުން ތިބި ޙައްދުފަހަނައަޅައި ދިއުމާއި، އަނިޔާވެރިކަމާއި، ފަސާދައިގެ ގޮތްތައް ދޫކޮށްލާތޯއެވެ. އެހެނީ ދަތިވުމުން ހިތްތައް މަޑުވެ، ބިރުވެތިވެ، ތައުބާ ވެއެވެ. އެހެނަސް، އަބާއްޖަވެރިންނަށް ޢަޛާބުގެ ގަދަފަދަ އަޑުފައްގަނޑުން ނޫނީ ފައިދާއެއް ނުކުރެއެވެ. އެހެންކަމުން މާތް ﷲ ބަޔާންކުރައްވަނީ އިމްތިހާނުތަކާއި، ދަތި އުނދަގޫތައް ކުރިމަތިވުމުން ވެސް ނުކިޔަމަންތެރިކަމާއި، ކާފިރުކަން މެނުވީ އެބައިމީހުން އިތުރު ނުކުރި ކަމުގައެވެ."],["ފަހެ، އެއުރެންނާ ހަމަޔަށް ހެޔޮގޮތް އަތުވެއްޖެނަމަ، މިއީ ތިމަންމެންނަށް އޮތްކަމެކޭ އެއުރެން ބުނެތެވެ. އަދި އެއުރެންނަށް ނުބައިކަމެއް ޖެހިއްޖެނަމަ، موسى ގެފާނާއި، އެކަލޭގެފާނުގެ އަރިހުގައިވާ މީހުންގެ ސުންޕާކަމުން ޖެހުނުކަމެއްކަމުގައި އެއުރެން ހަދަތެވެ. ދަންނާށެވެ! އެއުރެންނަށް ސުންޕާގޮތް މެދުވެރިވުންވަނީ، اللَّه ގެ حضرة ގައެވެ. އެހެނެއްކަމަކު، އެއުރެންކުރެ ގިނަމީހުންނަކަށް ނޭނގެއެވެ. (131)","އެބައިމީހުންނަށް ބިމުގެ އާރޯކަމާއި ތިޔާގިކަން އަތުވެއްޖެނަމަ އެބައިމީހުން ބުނެއެވެ. މިއީ އަހަރުމެންނަށް އޮތް ކަމެކެވެ. މިކަމުގެ ޙައްޤުވެރިންނަކީ އަހަރުމެންނެވެ. އެއީ، މާތް ﷲގެ ފަޟްލުވަންތަކަމުން އެބައިމީހުންނަށް ލިބުނު ކަމެއް ކަމުގައި އެބައިމީހުން ނުދެކެއެވެ. އެބައިމީހުންނަށް ހަނަފަސްކަމާއި، މުޞީބާތް ކުރިމަތިވެއްޖެނަމަ އެބައިމީހުން މޫސާ عليه السلام އާއި އެކަލޭފާނުގެ އަރިހުގައި ތިބި މުއުމިނުންގެ ސުންޕާކަމާ އެކަމާ ގުޅުވައެވެ. އަދި ބުނެއެވެ. އަހަރުމެންނަށް މިކަން ޖެހުނީ އެބައިމީހުންގެ ސުންޕާކަން ނޫން އެހެން ކަމެއްގެ ސަބަބުންނޫނެވެ. އެބައިމީހުންނަށް ރައްދުދެއްވަމުން މާތް ﷲ ވަޙީކުރެއްވިއެވެ. ﴿أَلَا إِنَّمَا طَائِرُهُمْ عِندَ اللَّهِ﴾ ހަމަކަށަވަރުން އެބައިމީހުންނަށް ސުންޕާ ގޮތް މެދުވެރިވީ މާތް ﷲގެ ޙަޟްރަތުންނެވެ. އެހެނެއްކަމަކު، އެބައިމީހުންކުރެ ގިނަ މީހުންނަށް މާތް ﷲގެ ޙިކްމަތްތެރިކަމާއި، އެކަލާނގެ ތަދްބީރުކުރެއްވުން ނޭނގެއެވެ."],["އެއުރެން ދެންނެވޫއެވެ. ތިމަންމެން، އޭގެ ޖާދޫގައި ޖެއްސެވުމަށްޓަކައި آية ތަކުގެ ތެރެއިން ކޮންމެފަދަ آية އެއް ކަލޭގެފާނު ތިމަންމެންނަށް ގެނެސްދެއްވި ކަމުގައިވިޔަސް، ކަލޭގެފާނަށް إيمان ވާ ބަޔަކު ކަމުގައި ތިމަންމެން ނުވާހުށީމުއެވެ. (132)","ޙައިރާންކުރަނިވި މުޢުޖިޒާތްތައް ފެނުމަށް ފަހު ފިރްޢައުނުގެ ޤައުމުގެ މީހުން މޫސާ عليه السلام އަށް ދެންނެވިއެވެ. އަހަރުމެންގެ ލޯތަކަށް ޖާދޫ ޖައްސަވަން ކަލޭގެފާނު ކޮންމެ ފަދަ މުޢުޖިޒާތެއް ގެންނެވި ކަމުގައި ވިޔަސް ކަލޭގެފާނުގެ ރަސޫލުކަމަށް އަހަރުމެން އީމާންނުވާނަމެވެ. މޫސާ عليه السلام ގެންނެވި އާދަޔާއި ޚިލާފު ކަންތަކަށް އެބައިމީހުން މުޢުޖިޒާތޭ ބުނީ މަލާމާތްކޮށް ޖެއްސުންކުރުމުގެ ގޮތުންނެވެ. އެއަށް އީމާންވެގެންނެއް ނޫނެވެ. އަދި އެ މުޢުޖިޒާތް އެއީ ސިހުރުކަމުގައި އެބައިމީހުން ހެދީ ގޮތްދޫނުކުރުމާއި މަގުފުރެދުމުގެ ގޮތުންނެވެ.\n އެބައިމީހުންގެ ކަންތަކުގެ ނިމުން އައި ގޮތް ބަޔާންކުރައްވަމުން މާތް ﷲ ވަޙީކުރައްވަނީ"],["ދެން ކަނޑައެޅި، ބަޔާންވެގެންހުރި آية ތަކެއް ކަމުގައި (ފެންބޮޑުވުމުގެ) طوفان އާއި، ގޮއްފުޅަންގާއި، އުކުނާއި، ބޮކާއި، ލޭ، ތިމަންރަސްކަލާނގެ އެއުރެންގެ މައްޗަށް ފޮނުއްވީމެވެ. ދެންވެސް އެއުރެން ބޮޑާވެގަތޫއެވެ. އަދި އެއުރެން ކުށްވެރި ބަޔަކު ކަމުގައިވިއެވެ. (133)","އެބައިމީހުންގެ ޖަރީމާތަކަށްޓަކައި އެބައިމީހުންނަށް ޢުޤޫބާތް ދެއްވުމުގެ ގޮތުން ތިމަންރަސްކަލާނގެ އެބައިމީހުންގެ މައްޗަށް އެބައިމީހުންގެ ގޮވާން ދަނޑުތަކާއި، މޭވާ ބަގީޗާތައް ސުންނާފަތި ކޮށްލި ޠޫފާނެއް ފޮނުއްވީމެވެ. އަދި ބާކީ ހުރި ގަސްތައް ކައި ހޮސްކޮށްލި ގޮއްފުޅަންގާއި، އެބައިމީހުން އެއްކޮށްފައި ހުރި އޮށްޓަރު ހަލާކުކޮށްލި އުކުނާއި، އެބައިމީހުންގެ ގެތަކާއި ކާބޯތަކެތި ފުރާލި ބޮއް ފޮނުއްވީމެވެ. ބޮއްތައް މެހިފަދައިން އެބައިމީހުންގެ ގެތަކަށް ވަންނަ ކަމުގައި ވިއެވެ. އެބައިމީހުން ކާން އިށީނުމުން ބޮއްތައް އެބައިމީހުންގެ އަނގަޔާ ދިމާއަށް ފުންމައިގެން ދެއެވެ. އަދި ލޭ ފޮނުއްވުމުން އެބައިމީހުން ބޭނުންކުރާ ހުރިހާ ފެނެއް ލެއަށް ބަދަލުވެގެން ދިޔައެވެ. އެބައިމީހުން ވަޅަކުން އަދި ކޯރަކުން ފެން ނެގިއަސް އެބައިމީހުންނަށް ނެގެނީ ތާޒާ ރަތް ލެއެވެ. މި ތަކެތި ފޮނުއްވީ މާތް ﷲ އެބައިމީހުންގެ މައްޗަށް ކޯފާވެވޮޑިގެންވާކަން ދައްކައިދޭ ސާފު ފާޅުކަން ބޮޑު ދަލީލުތަކެއްގެ ގޮތުގައެވެ. މިއާއެކުވެސް، އެބައިމީހުން ރަޙްމާނުވަންތަ ރަސްކަލާނގެއަށް ކިޔަމަންވުމަށާއި، އީމާންވުމަށް ދެކޮޅު ހަދައި ބޮޑާވެގަތީއެވެ. އެހެންކަމުން އާޔަތް ނިންމަވާލައްވަމުން މާތް ﷲ ވަޙީކުރައްވަނީ ﴿فَاسْتَكْبَرُوا وَكَانُوا قَوْمًا مُّجْرِمِينَ ﴾ މާނައީ މާތް ﷲ އާއި އެކަލާނގެ ރަސޫލާ عليه السلام އަށް އީމާންނުވެ އެބައިމީހުން ބޮޑާވެގަތެވެ. މަގުފުރެދުމާއި ޖަރީމާތަކުގައި އެބައިމީހުން ޙައްދު ފަހަނައަޅައި ގޮސްފައި ވާތީއެވެ."],["އެއުރެންގެ މައްޗަށް މި عذاب އައިސްޖެހުނުހިނދު އެއުރެން ދެންނެވިއެވެ. އޭ موسى ގެފާނެވެ! ކަލޭގެފާނުގެ ވެރިރަސްކަލާނގެ حضرة އަށް ތިމަންމެންނަށްޓަކައި، دعاء ކޮށްދެއްވާށެވެ. ކަލޭގެފާނަށް އެކަލާނގެ عهد ކުރައްވައި އަންގަވާފައިވާ ގޮތުގެމަތިންނެވެ. ހަމަކަށަވަރުން، ތިމަންމެންގެ ކިބައިން މި عذاب ފިއްލަވައިފިނަމަ، ހަމަކަށަވަރުން، ކަލޭގެފާނަށް ތިމަންމެން إيمان ވާހުށީމެވެ. އަދި ކަލޭގެފާނުގެ އަރިހުގައި إسرآءيل ގެދަރިން ފޮނުވާހުށީމެވެ. (134)","އެބައިމީހުން ނިކަމެތިކޮށްލި ޢަޛާބު އެބައިމީހުންނަށް އައުމުން، އެކަމުން ސަލާމަތްކޮށްދޭއްވާތޯ މޫސާ عليه السلام ގެ އަރިހުގައި އާދޭސް ދެންނެވިއެވެ. އަދި ބުންޏެވެ. ކަލޭގެފާނަށް ނަބީކަން ދެއްވައި މާތްކުރެއްވުމުގެ ޙައްޤަށްޓަކައި އަހަރުމެންނަށް މިދިމާވެފައިވާ މުޞީބާތުން އަހަރުމެން ސަލާމަތްކޮށްދެއްވާތޯ ކަލޭގެފާނުގެ ވެރިރަސްކަލާނގެ ޙަޟްރަތުގައި ދަންނަވައިދެއްވާށެވެ. އަދި އެބައިމީހުންގެ ވަޢުދު ގަދަކުރަމުން ބުންޏެވެ. މާތް ﷲ ގަންދީ ބުނަމެވެ. ކަލޭގެފާނު އަހަރުމެންގެ ކިބައިން މިޢަޛާބު ދުރުކޮށްދެއްވައިފިނަމަ، އަހަރުމެން ކަލޭގެފާނުގެ ރަސޫލުކަން ޤަބޫލުކުރާހުށީމެވެ. އަދި ކަލޭގެފާނަށް ތަބަޢަވީ ބަނީއިސްރާއީލުގެ މީހުން ކަލޭގެފާނާއެކު ފޮނުވާހުށީމެވެ. ދެން މޫސާ عليه السلام އެކަލޭގެފާނުގެ ވެރިރަސްކަލާނގެ އަށް ދުޢާ ދެންނެވުމުން އެކަލާނގެ އެބައިމީހުންގެ ކިބައިން ޢަޛާބު ދުރުކޮށްދެއްވިއެވެ. އެއަށްފަހު، އެބައިމީހުން ވީ ޢަހުދު އެބައިމީހުން އުވާލިއެވެ. މާތް ﷲ ވަޙީކުރައްވަނީ"],["ފަހެ، ތިމަންރަސްކަލާނގެ އެއުރެންގެ ކިބައިން އެ މުއްދަތެއް ހަމަވަނިވި މުއްދަތަކަށް، އެ عذاب ފިއްލެވިހިނދު، އެހާރުން عهد އުވާލާ ބަޔަކު ކަމުގައި އެއުރެން ވޫއެވެ. (135)","ދެން މޫސާ عليه السلام ގެ ދުޢާއަށް ފަހު ތިމަންރަސްކަލާނގެ އެބައިމީހުން ހަމަ ޔަޤީނުންވެސް އެވަގުތަކާ ހަމައަށް ދާނެ ވަގުތު އައިސް ޖެހެންދެން (އެއީ އެބައިމީހުން ކަނޑަށް ޣަރަޤު ކުރައްވާ ވަގުތެވެ.) އެބައިމީހުންގެ މުޞީބާތް ދުރުކުރެއްވުމުން އެބައިމީހުން ވީ ވަޢުދު އުވާލާ ބަކަޔު ކަމުގައެވެ. އަދި ކާފިރުކަން މަތީ ގޮތް ދޫނުކޮށް ތިބޭ ބަޔަކަށެވެ."],["ދެން ތިމަންރަސްކަލާނގެ އެއުރެންގެ ކިބައިން ބަދަލު ހިއްޕެވީމެވެ. އަދި ކަނޑުގެ ތެރެޔަށް އެއުރެން غرق ކުރެއްވީމެވެ. އެއީ ތިމަންރަސްކަލާނގެ آية ތައް އެއުރެން ދޮގުކޮށް، އެ آية ތަކާމެދު غافل ވީ ބަޔަކު ކަމުގައި ވީކަމަށްޓަކައެވެ. (136)","ފަހެ، އެބައިމީހުންގެ ޖަރީމާތަކުގެ ސަބަބުންނާއި، އެބައިމީހުން މާތް ﷲގެ އާޔަތްތައް ދޮގުކޮށް އެއަށް ފުރަގަސްދީ، މޫސާ عليه السلام ގެ ދަޢުވަތު ޤަބޫލުނުކުރީތީ ތިމަންރަސްކަލާނގެ އެބައިމީހުންގެ ކިބައިން ބަދަލު ހިއްޕަވައި، އެބައިމީހުން ކަނޑަށް ޣަރަޤުކުރެއްވީމެވެ. އެހެންކަމުން، އެބައިމީހުން އެންމެން ޣަރަޤުވެ ނެތި ދިޔައީއެވެ."],["ނިކަމެތިކޮށް ހިތެމުންދިޔަ قوم ގެމީހުންނަށް، ބިމުގެ އިރުމައްޗާއި، އެ ބިމުގެ ހުޅަނގު، ތިމަންރަސްކަލާނގެ ވާރުތަކޮށްދެއްވީމެވެ. އެއީ ތިމަންރަސްކަލާނގެ އެތަންތާނގައި بركات ލައްވާފައިވާ ތަންތަނެވެ. އަދި ކަލޭގެފާނުގެ ވެރިރަސްކަލާނގެ إسرآءيل ގެދަރިންނަށް ދެއްވާފައިވާ (وعد ގެ) ހެޔޮބަސްފުޅު، އެއުރެން ކެތްތެރިވުމުގެ ސަބަބުން ފުރިހަމަވެގެންދިޔައެވެ. އަދި ތިމަންރަސްކަލާނގެ، فرعون އާއި، އޭނާގެ قوم ގެމީހުން ހަދަމުންގެންދިޔަ ތަކެއްޗާއި، އެއުރެން ބިނާކުރަމުންގެންދިޔަ عمارات ތައް ހަލާކުކުރައްވައި، ނެތިކުރެއްވީމެވެ. (137)","އަދި ފިރްޢައުނު އަބައިމީހުން އަޅުވެތިކޮށް ނިކަމެތިކުރަމުން ދިޔަ ބަނީއިސްރާއީލަށް ތިމަންރަސްކަލާނގެ ޝާމުކަރައިގެ ބިން ވާރުތަކޮށްދެއްވީމެވެ. އަދި އެބިމުގެ ހުރިހާ ފަރާތަކާއި، ސަރަޙައްދުތައް އެބައިމީހުންނަށް މިލްކުކޮށްދެއްވީމެވެ. އަދި މޫސާ عليه السلام ފިރްޢައުނުގެ ގާތުން އެބިމަކަށް ބަނީއިސްރާއީލު މީހުން ފޮނުވައިދިނުމަށް އެދިވަޑައިގަތް، ބިންގަނޑު ރަނގަޅުވުމާއި ރިޒްޤު ތަނަވަސްވުމާއި، އެބިމުގައި ނަބީބޭކަލުން ދިރިއުޅުއްވުގެ ބަރަކާތް ތިމަން ރަސްކަލާނގެ ލައްވަވާފައިވާ މުޤައްދަސް ބިން އެބައިމީހުންނަށް ދެއްވީމެވެ. މާތް ﷲގެ މަގުގައި އެބައިމީހުން އުނދަގުލާއި ވޭން އުފުލާފައިވާތީ، އެބައިމީހުންނަށް ބިމުގައި ވެރިކަން ދެއްވައި، ތިމަންރަސްކަލާނގެ އެބައިމީހުނަށް ވެވޮޑިގެންފައިވާ ތެދު ވަޢުދު ފުރިހަކޮށްދެއްވީމެވެ. އަދި ފިރްޢައުނާއި އޭނާގެ ޖަމާޢަތުގެ މީހުން ހަދާފައިވާ ބިނާތަކާއި ގަނޑުވަރުތަކާއި އެބައިމީހުންގެ ދަނޑުބިންތަކާއި މޭވާގެ ބަގީޗާތައް ހަލާކުކުރައްވައި ނެތިކުރެއްވީމެވެ. މާނައީ އެބައިމީހުންގެ ގެތައް ސުންނާފަތިކުރައްވައި، ދަނޑުތައް ހަލާކުރެއްވީމެވެ. މާތް ﷲގެ ބަސްފުޅު ﴿وَتَمَّتْ كَلِمَتُ رَبِّكَ ٱلْحُسْنَىٰ ﴾ ގެ މާނައަކީ އެކަލާނގެ މިވަޙީ ބަސްފުޅުގައި ވެވަޑައިގެންފައިވާ ވަޢުދެވެ. ﴿وَنُرِيدُ أَن نَّمُنَّ عَلَى ٱلَّذِينَ ٱسْتُضْعِفُوا۟ فِى ٱلْأَرْضِ وَنَجْعَلَهُمْ أَئِمَّةً وَنَجْعَلَهُمُ ٱلْوَٰرِثِينَ ﴾ (އަދި ތިމަންރަސްކަލާނގެ އިރާދަކުރައްވަނީ ބިންމަތީގައި ދެރަކުރެވި ނިކަމެތިކޮށްލެވުނު މީހުންނަށް ނިޢުމަތް ދެއްވައި، އެބައިމީހުން އިމާމުން ކަމުގައި ލައްވައި، އަދި ވެރިކަން ވާރުތަކުރާ މީހުން ކަމުގައި އެބައިމީހުން ލެއްވުމަށެވެ.) \n މިހާ ހިސާބުން ޖައްބާރު ފިރްޢައުނާއި އޭނާގެ ނުލަފާ ލަޝްކަރުގެ ވާހަކަ ނިމުނީއެވެ. ދެން ފެށެނީ މާތް ﷲ ބަނީ އިސްރާއީލަށް ދެއްވި ބޮޑެތި ނިޢުމަތްތަކާއި، ވަރުގަދަ މުޢުޖިޒާތްތަކާއި، އެބައިމީހުން ކުޅަ ނުބައި ކަންތަކުގެ ވާހަކައެވެ. ޔަހޫދީންގެ ފަރާތުން ރަސޫލާ ﷺ އަށް ފެނިވަޑައިގަތް ކަންތަކާމެދު އެކަލޭގެފާނުގެ ހިތްޕުޅުގައިވާ ނުތަނަވަސްކަން ފިލުވައިލެއްވުމަށެވެ. ފަހެ، އެބައިމީހުން މޫސާ عليه السلام އާމެދު ކަންތައް ކުރީ އެބައިމީހުންގެ ކާބަފައިން ރަސޫލުންނާމެދު ކަންތައް ކުރި ބީދައިންނެވެ. އެބައިމީހުންގެ ޠަބީޢަތަކީ ހެޔޮކަން ބަލައިނުގަނެ، ނުކިޔަމަންތެރިވެ، އުރެދުން ކަމުގައި ވާތީއެވެ. މާތް ﷲ ވަޙީކުރައްވަނީ"],["އަދި ކަނޑު ހުރަސްކުރައްވައި، ތިމަންރަސްކަލާނގެ إسرآءيل ގެދަރިން ގެންދެވީމެވެ. ދެން އެއުރެން قوم އެއްގެ މީހުންނާހަމަޔަށް އައޫއެވެ. އެއުރެންތިބީ، އެއުރެންގެ ބުދުތަކަށް އަޅުކަންކުރުން މަތީގައެވެ. އެއުރެން (އެބަހީ: إسرآءيل ގެދަރިން) ދެންނެވޫއެވެ. އޭ موسى ގެފާނެވެ! އެއުރެންނަށް إله ންތަކެއް ވާފަދައިން، ތިމަންމެންނަށްވެސް إله އެއް ލައްވައި ދެއްވާށެވެ! އެކަލޭގެފާނު ވިދާޅުވިއެވެ. ހަމަކަށަވަރުން، ތިޔަބައިމީހުންނީ (حق ގޮތް) ނޭނގޭ ބަޔެކެވެ. (138)","އަދި ތިމަންރަސްކަލާނގެ ބަނީއިސްރާއީލު ބާގައިގެ މީހުން ޣަރަޤުން ސަލާމަތްކުރައްވައި، އެބައިމީހުންނަށް ކަނޑު ހުރަސްކުރުމުގެ މަގު ތަނަސްކޮށްދެއްވީމެވެ. (އެއީ ގަލްފް އޮފް ސްވޭސް އާއި ގުޅިފައި އޮތް ޤުލްޒުމް ކަނޑެވެ. މިހާރުގެ ނަމުން ނަމަ ރަތް ކަނޑެވެ.) އަދި ބުދަށް އަޅުކަންކޮށް، އެއަށް ސަޖިދަ ޖަހަން ތިބި ކަންޢާނީ ޖައްބާރުންގެ ރަށެއްގެ ކައިރިން އެބައިމީހުން ދިޔައެވެ. އެއީ އެބަޔަކާ ހަނގުރާމަކުރުމަށް މޫސާ عليه السلام އަށް އަމުރުކުރެއްވި މީހުންނެވެ. އެހިނދު ބަނީއިސްރާއިލުގެ މީހުން މޫސާ عليه السلام އަށް ދެންނެވިއެވެ. އެބައިމީހުން އެ އަޅުކަންކުރާ ބުދުތައް ފަދަ ބުދެއް ތިމަންމެނަށްވެސް ހޯއްދަވައިދެއްވާށެވެ. މިބަހުން އެބައިމީހުންގެ ޖާހިލުކަމާއި މޮޔަކަން ބޮޑު ވަރު ހާމަވެގެން ދެއެވެ. ބުދަށް އަޅުކަން ކުރުން އެއީ ރަނގަޅުކަމެއް ކަމުގައި އެބައިމީހުން ދުށް ފަދައެވެ. އެހެންކަމުން އެބައިމީހުންނަށް ރައްދުދެއްވަމުން މޫސާ u ވިދާޅުވިއެވެ. ﴿إِنَّكُمْ قَوْمٌ تَجْهَلُونَ﴾ ތިޔަބައިމީހުންނީ ޙަޤީޤަތުގައިވެސް މޮޔަ ޖާހިލުންގެ ޤައުމެކެވެ. ތިޔަބައިމީހުންނަށް މާތް ﷲގެ މަތިވެރިވަންތަކަން ނޭނގެއެވެ. މޫސާ عليه السلام އެބައިމީހުންގެ އެ ހުތުރު ވާހަކައާ މެދު ޙައިރާންވެ ވަޑައިގެން އެބައިމީހުންނީ ޖާހިލުން ކަމުގައި ސިފަކުރެއްވިއެވެ. އެބައިމީހުންގެ ފުށުން އެކަލޭގެފާނަށް ފެނިވަޑިގަތް ޖާހިލުކަމަށް ވުރެ ވަކިން ބޮޑު ޖާހިލުކަމެއް ނުވާތީއެވެ. ދެން އެބައިމީހުންނަށް އިތުރަށް ބަޔާންކޮށްދެއްވަމުން ވިދާޅުވިއެވެ."],["ހަމަކަށަވަރުން، އެގޮތެއްގެ މަތީގައި އެއުރެންތިބި ގޮތަކީ، ހަލާކުވެ އުވިގެންދާނޭ ގޮތެކެވެ. އަދި އެއުރެން ކޮށްއުޅުނު عمل ތައް، باطل ވެގެންވެއެވެ. (139)","ބުދުތަކަށް އަޅުކަންކުރަން ތިބި މީހުންގެ ދީނަކީ ހަލާކުކުރައްވައި އުވާލައްވާފައިވާ ދީނެކެވެ. އެބައިމީހުން އެކުރަނީ ބާޠިލު ޢަމަލުތަކެކެވެ. މާނައީ މާތް ﷲ ވަރަށް އަވަހަށް އެބައިމީހުންގެ ދީން ނައްތާލައްވައި އެބައިމީހުން އެ އަޅުކަންކުރާ ބުދުތައް ފުނޑުފުނޑުކުރައްވާނެއެވެ. އެބައިމީހުންގެ ހުރިހާ ޢަމަލެއް ވެގެން ދާނީ ބޭކާރު ޢަމަލުތަކަކަށެވެ. އެހެންވީއިރު، އެބައިމީހުން އަޅުކަންކުރާ ފަދަ ބުދެއް ތިޔަބައިމީހުންނަށް ހައްދަވައިދެއްވުމަށް ތިޔަބައިމީހުން ތިމަންކަލޭގެފާނުގެ އަރިއަހުން އެދެނީ ކީއްވެހެއްޔެވެ؟"],["އެކަލޭގެފާނު ވިދާޅުވިއެވެ. عالم ތަކުގެ މައްޗަށް ތިޔަބައިމީހުން މާތްކުރެއްވީ، އެކަލާނގެ ކަމުގައިވާ حال، ތިޔަބައިމީހުންނަށް إله އަކު ކަމުގައި اللَّه ނޫން އެހެންފަރާތެއް ތިމަންކަލޭގެފާނު އެދިވަޑައިގަންނަވަންވީ ހެއްޔެވެ؟ (140)","އެބައިމީހުން އެދުނު ކަންތަކުގެ ނުބައިކަން އެންގެވުމަށް، އެބައިމީހުންނަށް ރުހިވަޑައިނުގެން، އަދި އެބައިމީހުން އެއެދުނު ކަންތަކާ ދެކޮޅު ހައްދަވަމުން މޫސާ عليه السلام ވިދާޅުވިއެވެ. އަޅުކަންކުރުން ޙައްޤު ހަމައެކަނި ފަރާތް ކަމުގައިވާ މާތް ﷲފިޔަވައި ތިޔަބައިމީހުން އަޅުކަންކުރާނޭ ކަލަކު ތިމަންކަލޭގެފާނު ހޯއްދަވަންވީ ހެއްޔެވެ؟ މާތް ﷲ އެހެން އެއްވެސް ބަޔަކަށް ނުދެއްވާ ނިޢުމަތްތައް ތިޔަބައިމީހުންނަށް ދެއްވައި، ތިޔަބައިމީހުން މާތްކުރައްވައި، ތިޔަބައިމީހުންގެ ޒަމާނުގެ އެންމެންގެ މައްޗަށް ތިޔަބައިމީހުންނަށް މާތްކަން ދެއްވާފައި ވަނިކޮށް ހެއްޔެވެ؟ މިހުރިހާ ނިޢުމަތްތަކުގެ ބަދަލުގައި ތިޔަބައިމީހުން އެކަލާނގެ ފިޔަވައި އެހެން ފަރާތަކަށް އަޅުކަންކުރަނީ ކިހިނެއް ހެއްޔެވެ؟ އެބައިމީހުންގެ އެވާހަކައިގެ ނުބައިކަން މޫސާ عليه السلام އެބައިމީހުންނަށް ބަޔާންކޮށްދެއްވީއެވެ. އެބައިމީހުންނަށް ނިޢުމަތްތައް ދެއްވުމުންވެސް އެބައިމީހުން މާތް ﷲ ފިޔަވައި އެންމެ ނިކަމެތި އަގެއް ނެތް އެއްޗަށް (ބުދަށް) އަޅުކަންކުރަން އެދުނީތީއެވެ. ހުރިހާ ނަބީބޭކަލުން ވަޑައިގެންނެވީ އެ ބުދުތައް މުގުރާލައްވައި، މާތް ﷲ އެއްކައުވަންތަކޮށް އެކަލާނގެއަށް އަޅުކަންކުރުމަށް ގޮވައިލެއްވުމަށެވެ."],["فرعون ގެ މީހުންގެ ކިބައިން ތިމަންރަސްކަލާނގެ ތިޔަބައިމީހުން މިންޖުކުރެއްވިހިނދު، ހަނދުމަކުރާށެވެ! އެއުރެން ތިޔަބައިމީހުންނަށް ގަދަފަދަވެގެންވާ عذاب ގެ ރަހަ ދައްކަމުން ގެންދެތެވެ. އެއުރެން ތިޔަބައިމީހުންގެ ތެރެއިން ފިރިހެންދަރިން قتل ކޮށް، އަދި ތިޔަބައިމީހުންގެ ތެރެއިން އަންހެނުން ނުމަރައި ބައިތިއްބަތެވެ. އެކަންތައްތަކުގައި، ތިޔަބައިމީހުންގެ ވެރިރަސްކަލާނގެ حضرة ން އައިސްފައިވާ ބޮޑު امتحان އެއްވެއެވެ. (141)","އޭ ބަނީއިސްރާއީލުގެ މީހުންނޭވެ! ތިޔަބައިމީހުންނަށް އެންމެ ގަދަފަދަ އެންމެ ނުބައި ޢަޛާބު ދެމުން ގެންދިޔަ ފިރްޢައުނާއި އޭނާގެ އަޢުވާނުންގެ ފަރާތުން ތިޔަބައިމީހުން ސަލާމަތްކުރައްވައި، ތިޔަބައިމީހުންނަށް ތިމަންރަސްކަލާނގެ ދެއްވި މަތިވެރި ނިޢުމަތް ތިޔަބައިމީހުން ހަނދުމަކުރާށެވެ. އެބައިމީހުން ދިޔައީ ތިޔަބައިމީހުންގެ ފިރިހެން ދަރިން މަރައި، ޚިދްމަތުގައި ބޭތިއްބުމަށް އަންހެންކުދިން ދިރި ތިބެން ދޫކޮށްލަމުންނެވެ. އެއީ ތިޔަބައިމީހުންނަށް ބޮޑުވެގެންވާ އިމްތިޙާނެއްގެ ގޮތުގައި ލެއްވި ޢަޛާބެކެވެ. އެކަލާނގެ އެކަމުން ތިޔަބައިމީހުން ސަލާމަތްކުރެއްވިއެވެ. ފަހެ، ތިޔަބައިމީހުން އެކަލާނގެއަށް ޝުކުރުވެރި ނުވަމުހެއްޔެވެ؟ \n ދެން މާތް ﷲ ގެންނަވާފައިވަނީ އެކަލާނގެ މޫސާ عليه السلام އަށް އެއްވެސް ހުރަހެއް ނެތި ބަސްވަޙީކުރެއްވި ވާހަކައެވެ."],["(ބަސް وحى ކުރެއްވުމަށާއި، توراة ބާވައިލެއްވުމަށް) ތިރީސް ރޭގެ މުއްދަތެއް ތިމަންރަސްކަލާނގެ موسى ގެފާނަށް ކަނޑައަޅުއްވައި ދެއްވީމެވެ. އަދި އެއަށް ދިހަޔެއް އިތުރުކުރައްވައި، ފުރިހަމަ ކުރެއްވީމެވެ. ފަހެ، އެކަލޭގެފާނުގެ ވެރިރަސްކަލާނގެ ކަނޑައަޅުއްވާފައިވާ މުއްދަތު ސާޅީސް ރޭ ފުރިހަމަވިއެވެ. އަދި موسى ގެފާނު އެކަލޭގެފާނުގެ أخ، هارون ގެފާނަށް ވިދާޅުވިއެވެ. ތިމަންކަލޭގެފާނުގެ قوم ގެމީހުންގެ ތެރޭގައި ތިމަންކަލޭގެފާނުގެ ބަދަލުގައި ހުންނަވާށެވެ! އަދި إصلاح ކުރައްވާށެވެ! އަދި فساد ކުރާ މީހުންގެ މަގަށް تبع ވެވަޑައިނުގަންނަވާށެވެ! (142)","މާނައީ ތިމަންރަސްކަލާނގެ މޫސާ عليه السلام އަށް ބަސް ވަޙީކުރައްވައި، އެކަލޭގެފާނު ތިމަންރަސްކަލާނގެއަށް މުނާޖާ ދެންނެވުމަށް މޫސާ عليه السلام އަށް ތިރީސް ރޭ ދެއްވައި، އެކަމަށް ވަޢުދުވެވޮޑިގަތީމެވެ. އަދި ދިހަ ރޭ އިތުރުކުރެއްވީމެވެ. އެހެންކަމުން، މޫސާ عليه السلام އެކަލޭގެފާނުގެ ވެރިރަސްކަލާނގެއަށް މުނާޖާ ދެންނެވީ ސާޅީސް ދުވަސް ފަހުންނެވެ. މޫސާ عليه السلام އެކަލޭގެފާނުގެ އަޚު ހާރޫނު عليه السلام އަށް ވިދާޅުވިއެވެ. ތިމަންކަލޭގެފާނު ޠޫރު ފަރުބަދައިން އެނބުރިވަޑައިގަންނަވަންދެން ކަލޭގެފާނު ތިމަންކަލޭގެފާނުގެ ޚަލީފާއެއްގެ ގޮތުގައި ބަނީއިސްރާއީލުގެ ކަންތައް ބަލަހައްޓަވާށެވެ. އެބައިމީހުންގެ ކަންތައް އިޞްލާޙުކުރައްވާށެވެ. އަދި މާތް ﷲ ރުހިވޮޑިނުގަންނަވާ ކަމަކަށް ކަލޭގެފާނަށް ގޮވާ މީހެއްގެ މަގުން ކަލޭގެފާނު ނުހިންގަވާށެވެ. އެކަލޭގެފާނުގެ ބޭނުންފުޅަކީ ފަސާދަކުރާ މީހުން އެދޭގޮތަށް ކަންތައް ކުރެއްވުމާމެދު ހާރޫނު عليه السلام ސަމާލުވެވަޑައިގަތުމަށް އެންގެވުމެވެ. ސާޅީސް ރޭ ވާންދެން މުނާޖާ ލަސްކުރެވުނު ސަބަބާ މެދު ރިވާވެގެން ވެއެވެ. ތައުރާތު ބާވައިލެއްވުމަށާއި، މުނާޖާއަށް ތައްޔާރުވެވަޑައިގަތުމަށް މޫސާ عليه السلام ތިރީސް ދުވަހު ރޯދަ ހިއްޕެވިއެވެ. ތިރީސް ދުވަސް ހަމަވުމުން އެކަލޭގެފާނަށް އަނގަފުޅުގެ ވަސް ނުބައިކަން އިޙްސާސުކުރެއްވިގެން މިސްވާކުކުރެއްވިއެވެ. ދެން މާތް ﷲ މޫސާ عليه السلام އަށް ވަޙީކުރެއްވިއެވެ. ރޯދަވެރިޔާގެ އަނގައިގައި، ތިމަންރަސްކަލާނގެ ޙަޟްރަތުގައި ގޮމަކަސްތޫރިއަށްވުރެ މީރުވަސް ދުވައެވެ. ދެން އިތުރަށް ދިހަ ދުވަހު ރޯދަ ހިއްޕެވުމަށް މާތް ﷲ އެކަލޭގެފާނަށް އަމުރުކުރެއްވިއެވެ. ސާޅީސް ދުވަސް ހަމަވީ އެހެންވެއެވެ."],["ތިމަންރަސްކަލާނގެ ކަނޑައަޅުއްވާފައިވާ މުއްދަތަށް موسى ގެފާނު ވަޑައިގަންނަވައި، އެކަލޭގެފާނުގެ ވެރިރަސްކަލާނގެ އެކަލޭގެފާނަށް ބަސް وحى ކުރެއްވިހިނދު، އެކަލޭގެފާނު ދެންނެވިއެވެ. އަޅުގެ ވެރިރަސްކަލާކޮ! އިބަރަސްކަލާނގެ ذات ފުޅަށް ތިމަންއަޅާ ބަލައިލުމަށްޓަކައި، ތިމަންއަޅާއަށް ދައްކަވައިފާނދޭވެ! އެކަލާނގެ وحى ކުރެއްވިއެވެ. ކަލޭގެފާނަކަށް ތިމަންރަސްކަލާނގެ ذات ފުޅު ފެނިވަޑައެއް ނުގަންނަވާނެތެވެ. އެހެނެއްކަމަކު، ފަރުބަދަޔަށް ބައްލަވާށެވެ! ފަހެ، އެ ފަރުބަދަ، އެހުރިތާ ހަރުލައިހުރެއްޖެނަމަ، ކަލޭގެފާނަށް ތިމަންރަސްކަލާނގެ ذات ފުޅު ފެނިވަޑައިގެންފާނެތެވެ. ފަހެ، އެކަލޭގެފާނުގެ ވެރިރަސްކަލާނގެ ފަރުބަދަޔަށް تجلّى ވެވޮޑިގަތްހިނދު، އެ ފަރުބަދަ ކުނޑިކުނޑިވެ ބިމާ ހަމަވެގެންވާ އެއްޗެއް ކަމުގައި ލެއްވިއެވެ. އަދި موسى ގެފާނު، ހޭފުޅުނެތިގެން ވެއްޓިވަޑައިގެންފިއެވެ. ފަހެ، އެކަލޭގެފާނު ހޭފުޅުއެރިހިނދު ވިދާޅުވިއެވެ. އިބަރަސްކަލާނގެ ހުސްطاهر ވަންތަކަމާއެވެ! އިބަރަސްކަލާނގެއަށް ތިމަންއަޅާ توبة ވެއްޖައީމެވެ. އަދި إيمان ވި މީހުންކުރެ ފުރަތަމަ މީހަކީ ތިމަންއަޅާއެވެ. (143)","ތިމަންރަސްކަލާނގެ އެކަލޭގެފާނަށް ވަޢުދުވެވޮޑިގަތް ވަގުތަށް، ސާޅީސް ދުވަސް ހަމަވީ ދުވަހު، މޫސާ عليه السلام ވަޑައިގެން، އެކަލޭގެފާނުގެ ވެރިރަސްކަލާނގެއަށް މުނާޖާ ދަންނަވައި، އެއްވެސް މަލާއިކަތެއް މެދުވެރިނުކުރައްވައި އެކަލާނގެ ސީދާ އެކަލޭގެފާނަށް ބަސްވަޙީކުރެއްވި ހިނދު މޫސާ عليه السلام ދެންނެވިއެވެ. އިބަރަސްކަލާނގެ މުޤައްދަސް ޒާތުފުޅު މިއަޅާއަށް ދައްކަވައިދެއްވާށެވެ. މިއަޅާ އިބަރަސްކަލާނގެ ދުށުމަށެވެ. މޫސާ عليه السلام އެކަލާނގެ ދުށުމަށް އެދިވަޑައިގަތީ އެކަލާނގެ އެކަލޭގެފާނާ ސީދާ ބަސްވަޙީކުރެއްވި އަޑުފުޅު އިވިވަޑައިގެންފައި ވުމުން އެކަލާނގެ ޒާތުފުޅު ދެކެވަޑައިގަތުމަށް ޝައުޤުވެރިވެވަޑައިގެން، އެކަން ވެވިދާނެ ކަމަށް ހީފުޅުކުރެއްވިގެންނެވެ. އެހިނދު މާތް ﷲ އެކަލޭގެފާނަށް ވަޙީކުރެއްވިއެވެ. ތިޔަ ފަނާވެދަނިވި ލޮލުން ކަލޭގެފާނަށް ތިމަންރަސްކަލާނގެ ޒާތުފުޅަށް ނުބެއްލެވޭނެއެވެ. ތިމަންރަސްކަލާނގެ ކަލޭގެފާނަށް ވުރެ މާ ވަރުގަދަ އެއްޗެއް ކަމުގައިވާ ފަރުބަދައަށް ތަޖައްލީވެވޮޑިގަންނަވާނަމަވެ. ފަރުބަދަ ތެޅި ނުގަނެ ކުނޑިކުނޑި ނުވެ އެހުރި ގޮތަށް ހުރެއްޖެއްޔާ ކަލޭގެފާނަށް ތިމަންރަސްކަލާނގެ ފެނިވަޑައިގަންނަވާނެއެވެ. އެހެން ނޫނިއްޔާ އެއީ ކަލޭގެފާނަށް ކުރެއްވޭނޭ ކަމެއް ނޫނެވެ. ދެން ޠޫރު ފަދައަށް މާތް ﷲގެ ނޫރުފުޅުން އަތުގެ ކުޑަވައިއިނގިއްޔެއްގެ މިންވަރު ތަޖައްލީ ވެވޮޑިގަތުމުން ފަރުބަދަ ކުދިކުދިވެ ވެއްޔަށް ވެގެން ދިޔައެވެ. އަދި ހިނގި ޙާދިސާގެ ބިރުވެރިކަމުން މޫސާ عليه السلام ހޭފުޅުނެތިގެން ވެއްޓިވަޑައިގަތެވެ. އިބްނު ޢައްބާސް رضي الله عنه ވިދާޅުވިއެވެ. މާތް ﷲގެ ނޫރުފުޅުން އަތުގެ ކުޑަވައިއިނގިއްޔެއްގެ މިންވަރު މެނުވީ ފަރުބަދައަށް ތަޖައްލީ ވެވޮޑިއެއް ނުގަންނަވައެވެ. އެކަމަކު ފަރުބަދަ ވެއްޔަށްވެ މޫސާ عليه السلام ހޭފުޅުނެތިގެން ވެއްޓިވަޑައިގަތެވެ. عَنْ أَنَسٍ، أَنَّ النَّبِيَّ صلى الله عليه وسلم قَرَأَ هَذِهِ الآيَةَ‏:‏ ﴿فَلَمَّا تَجَلَّىٰ رَبُّهُۥ لِلْجَبَلِ جَعَلَهُۥ دَكًّا﴾ ‏ قَالَ حَمَّادٌ هَكَذَا وَأَمْسَكَ سُلَيْمَانُ بِطَرَفِ إِبْهَامِهِ عَلَى أَنْمُلَةِ إِصْبَعِهِ الْيُمْنَى قَالَ فَسَاخَ الْجَبَلُ ﴿وَخَرَّ مُوسَىٰ صَعِقًا﴾ (جامع الترمذي، كتاب تفسير القرآن عن رسول الله صلى الله عليه وسلم) (އަނަސު رضي الله عنه ގެ އަރިހުން ރިވާވެގެން ވެއެވެ. ނަބިއްޔާ ﷺ ﴿فَلَمَّا تَجَلَّىٰ رَبُّهُۥ لِلْجَبَلِ جَعَلَهُۥ دَكًّا﴾ މި އާޔަތް ކިޔަވާވިދާޅުވިއެވެ. ޙައްމާދު (ޙަދީޘުގެ ރާވީއެއް) ވިދާޅުވިއެވެ. ސުލައިމާނު (ޙަދީޘުގެ ރާވީއެއް) އޭނާގެ ބޮޑުވައި އިނގިލިފުޅުން އޭނާގެ ކަނާތްޕުޅުގެ އިނގިލިފުޅުގެ ކުރީ ބަދައިގައި ހިފެހެއްޓެވިއެވެ. (މިއީ ރަސޫލާ ﷺއެކަމަށް އިޝާރާތް ކުރެއްވި ގޮތް ދެއްކެވުމުގެ ގޮތުން ކުރެއްވި ކަމެކެވެ.) ދެން ފަރުބަދަ ކުދިކުދިވެ ބުރައިގެން ދިޔައެވެ. ﴿وَخَرَّ مُوسَىٰ صَعِقًا﴾ (އަދި މޫސާ عليه السلام ހޭފުޅުނެތިގެން ވެއްޓިވަޑައިގަތެވެ.) (ޖާމިޢުއް ތިރްމިޛީ، ޙަދީޘު: 3353) މޫސާ عليه السلام ހޭފުޅު އެރުމުން ދެންނެވިއެވެ. މިއަޅާގެ ވެރިރަސްކަލާކޮ! މިދުނިޔޭގައި އެއްވެސް ފަރާތަކަށް އިބަރަސްކަލާނގެ ޒާތުފުޅު ފެނުމުން އިބަރަސްކަލާނގެ ހުސްދުރުވެވޮޑިގެންވެއެވެ. މިއަޅާ އިބަރަސްކަލާނގެ ޙަޟްރަތުން އެދުން އެކަށީގެން ނުވާ ކަމަކަށް އެދެވުނީތީ އެކަމަށް ތައުބާވެއްޖައީމެވެ. މިއަޅާއީ އިބަރަސްކަލާނގެ މަތިވެރިވަންތަކަމަށް އެންމެ ފުރަތަމަ އީމާންވާ މީހާ ކަމުގައި ވަމެވެ. މިކަމުން ޤިޔާމަތްދުވަހު މުއުމިނުން މާތް ﷲ ގެ ޒާތުފުޅު ދުށުން ނަފީނުކުރެއެވެ. މިތާނގައި ނަފީވަނީ ދުނިޔޭގައި ފެނުމެވެ. އާޚިރަތުގައި ސުވަރުގެ ވަންނަ ކޮންމެ މީހަކަށް އެކަން ޙާޞިލުވާނެއެވެ. އެއީ ދެބަސްވެވެންނެތް ނައްޞުން ސާބިތުވާ ކަމެކެވެ. ﴿وُجُوهٌ يَوْمَئِذٍ نَّاضِرَةٌ * إِلَىٰ رَبِّهَا نَاظِرَةٌ ﴾ (އެދުވަހު މޫނުތަކެއް ރީތިވެ އަލިވެގެން ވެއެވެ. އެބައިމީހުންގެ ވެރިރަސްކަލާނގެ އަށް ބަލަބަލާ ތިބޭ ޙާލުގައެވެ.) އަދި މާތް ﷲގެ ޒާތުފުޅު ފެންނާނެކަން ސާބިތުކޮށްދޭ މަޝްހޫރު ގިނަ ޙަދީޘުތަކެއް އައިސްފައި ވެއެވެ. ފަހެ، މާތް ﷲ ސުވަރުގޭގެ އަހުލުވެރިންނަށް އެކަލާނގެ ޒާތުފުޅު ބެލުމުގެ ހަކަތައާއި ބާރު ދެއްވާނެއެވެ. އެއީ ޢަޖާއިބު ވާންވީ ކަމެއް ނޫނެވެ. އެކަލާނގެއީ ކޮންމެ ކަމަކަށް ވެސް ކުޅަދުންވަންތަ ރަސްކަލާނގެއެވެ."],["އެކަލާނގެ وحى ކުރެއްވިއެވެ. އޭ موسى ގެފާނެވެ! ތިމަންރަސްކަލާނގެ رسول ކަމާއި، އަދި ބަސް وحى ކުރެއްވުމުން މީސްތަކުންގެ މައްޗަށް ހަމަކަށަވަރުން، ތިމަންރަސްކަލާނގެ ކަލޭގެފާނު خيار ކުރައްވައިފީމެވެ. ފަހެ، ތިމަންރަސްކަލާނގެ ކަލޭގެފާނަށް ދެއްވި ކަންކަމުގައި ހިފަހައްޓަވާށެވެ! އަދި شكر ކުރާ މީހުންގެ ތެރެއިން ކަލޭގެފާނު ވެވަޑައިގަންނަވާށެވެ! (144)","މޫސާ عليه السلام ގެ ހިތްޕުޅު ހަމަޖައްސަވައިދެއްވައި، އެކަލޭގެފާނުގެ ބިރުވެރިކަން ފިއްލަވައި ދެއްވުމަށް މާތް ﷲ ވަޙީކުރެއްވިއެވެ. ކަލޭގެފާނު ތިމަންރަސްކަލާނގެ ޒާތުފުޅު ބެއްލެވުމުން އެއީ ދުނިޔޭގައި ނުވާނެ ކަމެއް ކަމުގައި ވިޔަސް، ތިމަންރަސްކަލާނގެ ވަނީ ކަލޭގެފާނަށް ފުދިވަޑައިގަންނަވާ ވަރަށް ނިޢުމަތް ދެއްވައިފައެވެ. ކަލޭގެފާނުގެ ޒަމާނުގެ މީހުންގެ މައްޗަށް ކަލޭގެފާނު ހޮއްވަވައި ރަސޫލުކަން ދެއްވީމެވެ. އަދި އެއްވެސް މެދުވެރިއަކު ނެތި ބަސް ވަޙީކުރެއްވުމަށް ކަލޭގެފާނު ޚާއްޞަކުރެއްވީމެވެ. ވީމާ، ތިމަންރަސްކަލާނގެ ދެއްވި ނަބީކަމާއި ޙިކްމަތުގެ ޝަރަފުގައި ހިއްޕަވާށެވެ. އަދި ބޮޑެތި ނިޢުމަތްތަކަށްޓަކައި ކަލޭގެފާނުގެ ވެރިރަސްކަލާނގެއަށް ޝުކުރުކުރައްވާށެވެ."],["(دين އާބެހޭ) ކޮންމެކަމެއް (توراة ގެ) ފިލާތަކުގައި ތިމަންރަސްކަލާނގެ އެކަލޭގެފާނަށް ލިޔެދެއްވީމެވެ. وعظ އެއްގެ ގޮތުގައެވެ. އަދި އެންމެހާ ކަންތައް ބަޔާންކޮށްދެއްވުމެއްގެ ގޮތުގައި މެއެވެ. ފަހެ، ބާރާއެކު ކަލޭގެފާނު އޭގައި ހިއްޕަވާށެވެ! އަދި އޭގައިވާ އެންމެ މޮޅުގޮތުގައި ހިފުމަށް، ކަލޭގެފާނުގެ قوم ގެމީހުންނަށް އަމުރުކުރައްވާށެވެ! فاسق ވިމީހުންގެ ގޯތިގެދޮރު (عبرة އެއްގެ ގޮތުގައި) ތިމަންރަސްކަލާނގެ ތިޔަބައިމީހުންނަށް ދައްކަވާހުށީމެވެ. (145)","ތައުރާތުގެ ޙުކުމްތަކުގެ ތެރޭގައި ބަނީ އިސްރާއީލަށް ބޭނުންވާނެ ހުރިހާ އެއްޗެއް ލިޔުއްވާފައި ތިމަންރަސްކަލާނގެ މޫސާ عليه السلام އަށް ދެއްވީމެވެ. އެބައިމީހުންނަށް ބާއްޖަވެރިކަމަށް މަގު ދައްކަވައި، ޙަލާލާއި ޙަރާމް ތަފްޞީލުކުރެއްވުމަށެވެ. އަދި ތިމަންރަސްކަލާނގެ އެކަލޭގެފާނަށް ވަޙީކުރެއްވީމެވެ. ފިލާތަކުގައިވާ އެއްޗެއްގައި ހިތްވަރާ، ޢަޒުމާ، ހީވާގިކަމާ އެކު ހިއްޕަވާށެވެ. އަދި ރަނގަޅު ކަންތަކުގައި ހިފުމަށް ބަނީއިސްރާއީލަށް އަމުރުކުރައްވާށެވެ. ތިޔަބައިމީހުންގެ ފާސިޤު ޢަދުއްވުން ކަމުގައިވާ ފިރްޢައުނާއި އޭނާގެ އަޢުވާނުން ދިރިއުޅުނު ތަން ތިމަންކަލޭގެފާނު ތިޔަބައިމީހުންނަށް ދައްކަވާހުށީމެވެ. އެބައިމީހުންގެ ފާސިޤުކަމާއި ފާޖިރުކަމުގެ ސަބަބުން މާތް ﷲ އެބައިމީހުން ނެތިކުރައްވައި ރަށް ފަޅުވެދިޔަ ގޮތެވެ. ތިޔަބައިމީހުން ޢިބްރަތް ޙާޞިލްކޮށް އެބައިމީހުން ފަދައިން ނުވުމަށެވެ."],["حق އަކާނުލައި ބިމުގައި ބޮޑާވެގެން އުޅޭމީހުން، ތިމަންރަސްކަލާނގެ آية ތަކުން އެއްކިބާކުރައްވާހުށީމެވެ. އެއުރެނަށް ކޮންމެ آية އެއް ފެނުނަސް، އެއަކަށް އެއުރެންނެއް إيمان އެއް ނުވެތެވެ. ރަނގަޅު ގޮތުގެ މަގު އެއުރެންނަށް ފެނުނަސް، އެއީ މަގެއްކަމުގައި އެއުރެން ނުހިފަތެވެ. އަދި ފުރެދުމުގެ މަގު އެބައިމީހުންނަށް ފެނިއްޖެނަމަ، އެއީ މަގެއްކަމުގައި އެއުރެން ހިފަތެވެ. އެއީ އެއުރެން ތިމަންރަސްކަލާނގެ آية ތައް ދޮގުކޮށް، އަދި އެ آية ތަކާމެދު غافل ވެގެންވާ ބަޔަކު ކަމުގައި އެއުރެން ވީކަމަށްޓަކައެވެ. (146)","ބޮޑާވެގަތް މީހުންނަށް ތިމަންރަސްކަލާނގެ އާޔަތްތައް ފަހުމު ނުވާ ގޮތް ތިމަންރަސްކަލާނގެ ހައްދަވާހުށީމެވެ. ފަހެ، މާތް ﷲ ބާވައިލެއްވި އާޔަތްތަކާއި، ކައުނުގައިވާ އެކަލާނގެ ދަލީލުތަކުން އެބައިމީހުންނަށް ޢިބްރަތެއް ނުލިބޭނެއެވެ. އެއީ އެބައިމީހުން ކާފިރުވެ ބޮޑާވެގަތީތީއެވެ. އެބައިމީހުންނަށް މާތް ﷲގެ ހުރިހާ މުޢުޖިޒާތް ފެނުނަސް، އެބައިމީހުންގެ ގޮތް ދޫނުކުރުމާ ބޮޑާކަމުގެ ސަބަބުން އެބައިމީހުން އީމާންނުވާނެއެވެ. އާޔަތްތަކުގެ މާނަ އެނގުމުން ދުރުކުރުމީ އެއީ ވާނެ ކަމެކެވެ. އެކަން އެގޮތަށް ކުރީ އެމީހުން އަމިއްލައަށް ނުބައި ގޮތް އިޚްތިޔާރުކޮށްގެން ކަމުގައި ވާތީއެވެ. ނުވާނެކަމަކީ މަޖްބޫކުރުވުމެވެ. މާތް ﷲ ވަޙީކުރެއްވި ފަދައިންނެވެ. ﴿فَلَمَّا زَاغُوٓا۟ أَزَاغَ ٱللَّهُ قُلُوبَهُمْ﴾ (އެބައިމީހުން ޙައްޤުން އެއްކިބާވެގަތުމުން މާތް ﷲއެބައިމީހުންގެ ހިތްތައް ޙައްޤުން އެއްކިބާކުރެއްވިއެވެ.) ފަހެ، ބާއްޖަވެރިކަމާއި އީމާންކަމުގެ މަގަށް ނުބަލައި ކަނުވެގަތް މީހާ ދަންނާށެވެ. މާތް ﷲ އޭނާ ކަނުކުރައްވައި، އޭނާގެ ހިތް ތެދުމަގުން ދުރުކުރައްވަނީ އޭނާ ނުބައި ގޮތް އިޚްތިޔާރުކުރުމުންނެވެ. އެބައިމީހުންނަށް ހިދާޔަތާއި ހެޔޮކަމުގެ މަގު ފެނިއްޖެ ނަމަ، އެމަގުން އެބައިމީހުން ނުހިނގައެވެ. އަދި އެމަގާ ދިމާއަށް ނުވެސް ދެއެވެ. އަދި އެބައިމީހުންނަށް މަގުފުރެދުމާ ފަސާދައިގެ މަގު ފެނިއްޖެނަމަ، އެއީ އެބައިމީހުން ހިނގަންވީ މަގުކަމުގައި ހަދައެވެ. އެމަގު އެބައިމީހުންގެ ޙައިވާނީ އެދުންތަކާއި، ހަވާނަފުސު އެދޭ ބާޠިލު ކަންތަކާ އެއްގޮތް ވާތީއެވެ. އެބައިމީހުން އެގޮތަށް މާތް ﷲގެ ދީނުން އެއްކިބާވެ އެކަލާނގެ ހިދާޔަތާއި ދުރަށް ދިޔައީ، އެބައިމީހުން މާތް ﷲގެ އާޔަތްތައް ދޮގުކޮށް އެއަށް އީމާންނުވެ، އޭގައިވާ ޙުކުމްތަކަށް ތަބަޢަނުވެ، އެބައިމީހުންގެ ބާއްޖަވެރިކަމުގެ ވާހަކަ ހުރި އެއާޔަތްތައް ނުބަލައި ދޫކޮށްލީތީއެވެ. އެބައިމީހުން އެއާޔަތްތަކުން ނަސޭހަތް ލިބިނުގަނެއެވެ. އަދި ޢިބްރަތެއްވެސް ޙާޞިލުނުކުރެއެވެ."],["އަދި ތިމަންރަސްކަލާނގެ آية ތަކާއި، އަދި آخرة އާ ބައްދަލުވާނެކަން ދޮގުކުޅަ މީހުންގެ عمل ތައް، باطل ވެގެން ހިނގައްޖެއެވެ. އެއުރެން ކޮށްއުޅުނު ކަންތަކަށްމެނުވީ، އެއުރެންނަށް ޖަޒާ ލިބޭނެހެއްޔެވެ؟ (147)","ޤުރްއާން ދޮގުކޮށް، އާޚިރަތް ދުވަހު މާތް ﷲ ގެ ޙަޟްރަތަށް ދާންޖެހޭކަން ދޮގުކޮށް، މާތް ﷲ ވަޢުދުވެވޮޑިގެންފައިވާ އާޚިރަތް ދުވަހުގެ ހިސާބާއި ޖަޒާއަށް އީމާން ނުވި މީހުންނީ އަބާއްޖަވެރީންނެވެ. އެބައިމީހުން ދުނިޔޭގައި ކުރި އިޙްސާންތެރިވުމާ، ރަހިމްގެގުޅުން ދެމެހެއްޓުމާ، ޞަދަޤާތް ދިނުން ފަދަ ހެޔޮކަންތައް ބާޠިލުވެ އޭގެ ސަވާބު އެބައިމީހުންނަށް ގެއްލިގެން ދިޔައީ އެބައިމީހުން އީމާންނުވުމުގެ ސަބަބުންނެވެ. އެބައިމީހުން ދުނިޔޭގައި ކާފިރުކަންމަތީ އުރެދުމުގައި ކުރަމުން ދިޔަ ޢަމަލުތަކަށް މެނުވީ އެބައިމީހުންނަށް ޖަޒާ ނުދެއްވާނެއެވެ. \n ދެން މާތް ﷲ ބަޔާންކުރައްވަނީ، އެބައިމީހުންގެ ރަސޫލާ އެބައިމީހުންނާ އެކު ވަޑައިގެން ނެތް ވަގުތު ގެރިއަށް އަޅުކަންކުރި ބަނީއިސްރާއީލު މީހުންގެ މަގުފުރެދުމުގެ ވާހަކައެވެ. އެކަލާނގެ ވަޙީކުރައްވަނީ"],["موسى ގެފާނުގެ قوم ގެމީހުން، އެކަލޭގެފާނު ވަކިވެވަޑައިގަތުމަށްފަހު، ޅަގެރިޔެއްގެ ސިފާގައިވާ، އަދި އޭގެ އަޑުކަހަލަ އަޑެއްވާ ހަށިގަނޑެއް އެއުރެންގެ ގަހަނާތަކުން ހެދޫއެވެ. އެ ގެރި، އެއުރެންނާ ވާހަކަނުދައްކާކަމާއި، އަދި އެއްވެސް މަގަކަށް އެއުރެންނަށް މަގުނުދައްކާކަން އެއުރެން ނުދެކެނީހެއްޔެވެ؟ އެއުރެން އެގެރި (إله އެއްކަމުގައި) ހިފައިފޫއެވެ. އަދި އަނިޔާވެރިންކަމުގައި އެއުރެންވޫއެވެ. (148)","މޫސާ عليه السلام އެކަލޭގެފާނުގެ ވެރިރަސްކަލާނގެއަށް މުނާޖާ ދެންނެވުމަށް ޠޫރު ފަރުބަދައަށް ވަޑައިގަތުމަށް ފަހު، ސާމިރީ އެބައިމީހުންނަށް ވިރުވައިގެން ހަދައިދިން ގަހަނާއިން، ރޫޙެއް ނެތް، ގެރިއެއްގެ ހަށިގަނޑެއް ތައްޔާރުކޮށް، އޭތި އިލާހަކަށް ހަދައި، އެއަށް އަޅުކަން ކުރިއެވެ. عجل އަކީ ފިރިހެން ގެރިއެވެ. އެއިން ގެރީގެ އަޑު ކަހަލަ އަޑެއް އިވެއެވެ. ސާމިރީ އޭތި ހެދީ ގަހަނާއިންނެވެ. އޭނާ ވަނީ އޭތި ހެދިއިރު އޭގެ ތެރެއަށް ވައި އަޅައި ޙީލަތް ހަދާފައެވެ. އެހެންވެ، އެއިން ގެރީގެ އަޑު ކަހަލަ އަޑެއް އިވެއެވެ. އެ އަޑު އިވޭ ކޮންމެ ފަހަރަކު އެބައިމީހުން އެއަށް ސަޖިދަކުރެއެވެ. އަޑު ކެނޑުމުން އެބައިމީހުންގެ ބޯ އުފުލާލައެވެ. އެބައިމީހުންގެ މަގުފުރެދުން ބޮޑުކަމާއެކު، ބުއްދީގެ ހަމައާވެސް އެމީހުން ޚިލާފުވުމުން މާތް ﷲ މިވަނީ އެބައިމީހުން އެ ކުޅަ ކަންތަކުގެ ނުބައިކަން އެބައިމީހުންނަށް އިޙްސާސްކޮށްދެއްވަން، އެބައިމީހުންނާމެދު އެކަލާނގެ ރުހިވޮޑިނުގަންނަވާ ކަން ހާމަކުރައްވާފައެވެ. މާނައީ އެގެރީގައި ޚާލިޤުވަންތަ ރާޒިޤު ވަންތަ ރަސްކަލާނގެ އެއްވެސް ސިފަފުޅެއް ނެތީސް އެބައިމީހުން އެއަށް އަޅުކަންކުރީ ކިހިނެއް ހެއްޔެވެ؟ އެއީ އޭތި އަމިއްލައަށް ވާހަކަދެއްކުމުގެ ބާރެއް އަދި އެބައިމީހުންނަށް ތެދުމަގު ދެއްކުމުގެ ބާރެއް ނެތް ބުދެކެވެ. ވީއިރު، އޭތި އިލާހަކަށް ހަދައި އެއަށް އަޅުކަންކުރެވޭނީ ކިހިނެއް ހެއްޔެވެ؟ އެކަލާނގެ ރުހިވޮޑިނުގަތުމުގެ ބަސްފުޅު އިތުރަށް ކުރިއަށް ގެންދަވަމުން އެކަލާނގެ ވަޙީކުރައްވަނީ އެބައިމީހުންގެ ސިކުނޑިން އެބައިމީހުން ނުވިސްނައެވެ. އެބައިމީހުން އޭތި އިލާހަކަށް ހަދައި އެއަށް އަޅުކަންކުރީ، އަދި އެބައިމީހުން އެ މުންކަރާތަށް އަރައިގަތީ އެބައިމީހުންނީ އަނިޔާވެރި ފާޖިރުންނަށް ވާތީއެވެ. އަނިޔާވެރިވުމަކީ އެބައިމީހުންގެ އާދައެވެ. އެހެންކަމުން މި ނުބައިކަންބޮޑު މުންކަރާތަކީ އެބައިމީހުންނަށް އާ ކަމެއް ނޫނެވެ."],["އެއުރެން (އެކުޅަ ކަންތަކާމެދު) ދެރަވެ، ހިތާމަލިބި، އަދި އެއުރެންނަށް މަގު އޮޅިއްޖެކަމަށް ފެނުނުހިނދު، އެއުރެން ބުނޫއެވެ. ތިމަންމެންގެ ވެރިރަސްކަލާނގެ، ތިމަންމެންނަށް رحمة ނުލެއްވިނަމަ، އަދި ތިމަންމެންނަށް ފާފަފުއްސަވައި ނުދެއްވިނަމަ، ހަމަކަށަވަރުން، ތިމަންމެންވާހުށީ، ގެއްލެނިވެގެންވާ މީހުންގެ ތެރެއިންނެވެ. (149)","އެބައިމީހުން ހަމަހެއަށް އެނބުރި އައިސް، އެބައިމީހުން އަރައިގަތް ފާފައިގެ ބޮޑުކަން އިޙްސާސްވުމުން އެބައިމީހުން ކުޅަ ކަންތަކާމެދު ދެރަވިއެވެ. އަދި ގެރިއަށް އަޅުކަންކުރެވުނީތީ ދެރަވެ، އެބައިމީހުން ކުރި ހިތާމަ ބޮޑުވެގެން ދިޔައެވެ. އަދި އެބައިމީހުންގެ މަގުފުރެދުން އެބައިމީހުންނަށް ސާފުވެ ބަޔާންވެގެން ދިޔައެވެ. އެބައިމީހުންނަށް އެކަން ހަމަ ލޮލަށް ފެނުނު ފަދައެވެ. އެހެންވެ، އެބައިމީހުން އަރައިގަތް ޖަރީމާއަށް އިޢުތިރާފުވެ އެބައިމީހުންގެ ވެރިރަސްކަލާނގެ އެހީއަށް އެދޭޙާލު އެބައިމީހުން ބުންޏެވެ. އަޅަމެންގެ ވެރިރަސްކަލާނގެ އެކަލާނގެ ރަޙްމަތް ލައްވައި އަޅަމެން ސަލާމަތް ނުކުރެއްވިއްޔާ، އަދި އަޅަމެންނަށް ފާފަފުއްސަވައި ނުދެއްވައިފިއްޔާ އަޅަމެންވާނީ ގެއްލެނިވެގެންވާ އަބާއްޖަވެރިންގެ ތެރެއިންނެވެ. މިއީ އެބައިމީހުންގެ ޖަރީމާއަށް އިޢުތިރާފުވެ ކުށް ޤަބޫލުކުރުމެވެ. ﴿سُقِطَ فِىٓ أَيْدِيهِمْ﴾ އަކީ ކުރެވުނު ކަމަކާމެދު ވަރަށް ބޮޑަށް ދެރަވުމަށް ބޭނުންކުރެވޭ ޢިބާރާތެކެވެ. އެމީހަކު ކުރި ކަމަކާމެދު ދެރަވެ މާޔޫސްވާ ކޮންމެ މީހަކަށް އެހެން ބުނެވިދާނެއެވެ. އެހެނީ އެފަދައިން ދެރަވެ ހިތާމަކުރާ މީހާ ވާ ދެރައިން އަތުގައި ދަތް އަޅާނެއެވެ."],["އަދި موسى ގެފާނު ކޯފާވެ، ހިތާމަކުރައްވާ حال، އެކަލޭގެފާނުގެ قوم ގެމީހުންގެ ގާތަށް ވަޑައިގަތްހިނދު، ވިދާޅުވިއެވެ. ތިމަންކަލޭގެފާނު ތިޔަބައިމީހުންނާ ވަކިވެގެން ދިއުމަށްފަހު، ތިމަންކަލޭގެފާނުގެ ފަހަތުން ތިޔަބައިމީހުން ކުޅަކަންތަކުގެ ނުބައިކަމާއެވެ! ތިޔަބައިމީހުންގެ ވެރިރަސްކަލާނގެ އަމުރުފުޅު އައުމަށް ތިޔަބައިމީހުން އަވަސްވެގަތީހެއްޔެވެ؟ އަދި އެކަލޭގެފާނު (توراة ގެ) ފިލާތައް އުއްކަވައިލެއްވިއެވެ. އަދި އެކަލޭގެފާނުގެ أخ ގެ އިސްތަށިފުޅުގައި ހިއްޕަވައި އެކަލޭގެފާނުގެ އަރިހަށް ދަންމަވައިގެންނެވިއެވެ. އެކަލޭގެފާނު (އެބަހީ: هارون ގެފާނު) ވިދާޅުވިއެވެ. މަންމަގެ ދަރިކަލުންނޭވެ! ހަމަކަށަވަރުން، قوم ގެމީހުން ތިމަން ނިކަމެތިކޮށްފޫއެވެ. އަދި އެއުރެން ތިމަން قتل ކުރުމާ ގާތްކޮށްފޫއެވެ. ފަހެ، ތިމަންކަލޭގެފާނަށް ލިބިވަޑައިގެންނެވި ދެރަޔަށް عداوة ތެރިން އުފާކުރިޔަ ނުދެއްވާށެވެ! އަދި އަނިޔާވެރިވީ މީހުންނާއެކުގައި، ތިމަން ނުލައްވާށެވެ! (150)","މުނާޖާ ނިންމެވުމަށް ފަހު އެބައިމީހުން ކުރި ކަންތަކާ މެދު ވަރަށް ކޯފާވެ، ދެރަފުޅުވާ ޙާލު ވަޑައިގެން (މާތް ﷲ ވަނީ ބަނީއިސްރާއީލު މީހުން ކުރި ކަންތަކުގެ ޚަބަރު އެކަލޭގެފާނަށް ދެއްވާފައެވެ.) މޫސާ عليه السلام އެބައިމީހުންނަށް ވިދާޅުވިއެވެ. ތިމަންކަލޭގެފާނު ވަޑައިގެން ނެތީސް ތިޔަބައިމީހުން ގެރިއަށް އަޅުކަން ކޮށްގެން ތިޔަކުރީ ހާދަހާ ނުބައި ކަމެކެވެ. ތިޔަބައިމީހުންގެ ވެރިރަސްކަލާނގެ އަމުރުފުޅު އައުމަށް، އެބަހީ އެކަލޭގެފާނު އެނބުރި ވަޑައިގަތުމަށް، އިންތިޒާރު ނުކޮށް ތިޔަބައިމީހުން އަވަސްވެގަތީހެއްޔެވެ؟ މޫސާ عليه السلام އަށް އެކަލޭގެފާނުގެ ޤައުމުގެ މީހުން ގެރިއަށް އަޅުކަންކުރުން މަތީ ދެމި ތިބިތަން ފެނިވަޑައިގަތުމުން އެކަލޭގެފާނު ގެންނެވި ފިލާތައް އުއްކަވައިލެއްވައި އެ ބިންދަވާލެއްވިއެވެ. އެކަލޭގެފާނަކީ ވަރަށް ކޯފާ އަވަސް ބޭކަލެކެވެ.މާތް ﷲ ޙަރާމްކުރައްވާފައިވާ ކަންކަމަށް އަރައިގަތުމުން އެކަލޭގެފާނުގެ ކޯފާ ވަކިން ގަދަވެއެވެ. ދެން، އެކަލޭގެފާނުގެ އަޚް ހާރޫނު عليه السلام އެބައިމީހުން ގެރިއަށް އަޅުކަންކުރުން ހުއްޓުވުމުގައި ފަރުވާކުޑަކުރެއްވި ކަމަށް ހީފުޅުކުރައްވައި އެކަލޭގެފާނުގެ އިސްތަށިފުޅުގައި ހިއްޕަވައި އެކަލޭގެފާނުގެ އަރިހަށް ދަންމަވައިގަތެވެ. އެކަލޭގެފާނުގެ އަޚާ ނިކަމެތިކޮށްލެއްވުމުގެ ގަސްތެއް އެކަލޭގެފާނުގެ އެއްގޮތަކަށްވެސް ނެތެވެ. އެކަލޭގެފާނު ގަސްތުކުރެއްވީ ފަރުވާކުޑަކުރެއްވީތީ އެކަމާމެދު ރުހިވަޑައިނުގެން ހުންނެވިކަން އެންގެވުމެވެ. އެކަލޭގެފާނަށް އެބައިމީހުން ގެރީގެ ވަށައިގެން ޠަވާފުކުރާ ގޮތަށް އެނބުރި، އެއަށް ސަޖިދަކުރާތަން ފެނިވަޑައިގަތުމުން އަމިއްލަފުޅު ނަފްސުގެ މައްޗަށް ބާރުނުފޯރުއްވުނީއެވެ. އެހިނދު ހާރޫނު عليه السلام އެކަލޭގެފާނުގެ އަޚް މޫސާ عليه السلام އަށް ވިދާޅުވިއެވެ. މަންމަގެ ދަރިކަލުންނޭވެ. (އޯގާތެރިކަމާ ކުލުނު އެކުލެވޭ ޢިބާރާތެއް) ޤައުމުގެ މީހުން ތިމަންކަލޭގެފާނުގެ މައްޗަށް ގަދަވެ ތިމަންކަލޭގެފާނު ނިކަމެތި ކުރީއެވެ. އަދި ތިމަންކަލޭގެފާނު އެކަން މަނާކުރެއްވުމުން އެބައިމީހުން ތިމަންކަލޭގެފާނު ޤަތުލުނުކުރީ ކިރިޔާއެވެ. ތިމަންކަލޭގެފާނު އެބައިމީހުންނަށް ނަސޭހަތް ދެއްވުމުގައި ފަރުވާކުޑަނުކުރައްވަމެވެ. ފަހެ، ތިމަންކަލޭގެފާނުގެ ޢަދުއްވުން ތިމަންކަލޭގެފާނަށް އެއްޗެތި ކިޔައި ނިކަމެތިކުރިޔަ ނުދެއްވާށެވެ. އަދި ގެރިއަށް އަޅުކަންކުރި އަނިޔާވެރި އަބާއްޖަވެރީންގެ ތެރޭގައި ތިމަންކަލޭގެފާނު ނުހިމަނުއްވާށެވެ. މޫސާ عليه السلام އަށް އެކަލޭގެފާނުގެ އަޚުގެ އުޒުރު ސާފުވެވަޑައިގަތުމުން އެކަލޭގެފާނުގެ ވެރިރަސްކަލާނގެ ޙަޟްރަތުން ރައްކާތެރިކަމަށް އެދިވަޑައިގަތެވެ."],["އެކަލޭގެފާނު (އެބަހީ: موسى ގެފާނު) ވިދާޅުވިއެވެ. އަޅުގެ ވެރިރަސްކަލާކޮ! ތިމަންއަޅާއަށާއި، ތިމަންއަޅާގެ أخ އާއަށް ފާފަފުއްސަވާނދޭވެ! އަދި އިބަރަސްކަލާނގެ رحمة ގެ ތެރެޔަށް އަޅަމެން ވައްދަވައިފާނދޭވެ! އިބަރަސްކަލާނގެއީ، رحمة ލައްވާ އެންމެ رحمة ވަންތަ ރަސްކަލާނގެއެވެ. (151)","މިއަޅާގެ ވެރިރަސްކަލާކޮ! މިއަޅާގެ އަޚާއާމެދު މިއަޅާއަށް ކުރެވުނު ކަންތަކަށް މިއަޅާއަށް މާފުކުރައްވައި، ފާފަފުއްސަވާނދޭވެ. އަދި މިއަޅާގެ އަޚާގެ ފާފަވެސް ފުއްސަވައިދެއްވާނދޭވެ. އަދި އިބަރަސްކަލާނގެ ރަޙްމަތުގެ ތެރެއަށް އަޅަމެން ވައްދަވައިފާނދޭވެ. އިބަރަސްކަލާނގެއީ އަޅަމެންނަށް ވުރެ ބޮޑަށް އަޅަމެންގެ ނަފުސުތަކުގެ މައްޗަށް އޯގާވަންތަ ރަސްކަލާނގެއެވެ. މޫސާ عليه السلام އެކަލޭގެފާނުގެ ފާފަފުއްސަވައި ދެއްވުން އެދިވަޑައިގެން ދުޢާކުރެއްވީ އެކަލޭގާނުގެ އަޚާގެ ރުއްސެވުން ހޯއްދަވައި، އެކަލޭގެފާނުވެސް އަޚާއަށް ރުހިވަޑައިގަންނަވާކަން ހާމަކުރެއްވުމުގެ ގޮތުންނެވެ. އެއީ، އެކަލޭގެފާނުގެ އަޚާގެ ކުށެއް ނެތްކަން އެކަލޭގެފާނަށް އެނގިވަޑައިގަތުމުންނެވެ. ދެން މާތް ﷲ ބަޔާންކުރައްވަނީ ގެރިއަށް އަޅުކަންކުރި އަބާއްޖަވެރިންނަށް އައި ކޯފާއާއި ޢަޛާބުގެ ވާހަކައެވެ."],["ހަމަކަށަވަރުން، ގެރިޔަކީ، إله އެއްކަމުގައި ހަދައިގެން އުޅުނުމީހުންނަށް، އެއުރެންގެ ވެރިރަސްކަލާނގެ حضرة ން ކޯފާއާއި، ދުނިޔޭގެ ދިރިއުޅުމުގައި ނިކަމެތިކަން ލިބޭހުށްޓެވެ. އަދި ދޮގު އުފައްދާ މީހުންނަށް ތިމަންރަސްކަލާނގެ ޖަޒާ ދެއްވަނީ އެފަދައިންނެވެ. (152)","ގެރިއަށް އަޅުކަންކޮށް، ރަޙްމާނުވަންތަ ރަސްކަލާނގެ ފިޔަވައި އޭތި އިލާހަކަށް ހެދި މީހުންނަށް، އެބައިމީހުން އަރައިގަތް ނުބައި ޖަރީމާގެ ސަބަބުން އާޚިރަތް ދުވަހު ގަދަފަދަވެގެންވާ ޢަޛާބާއި، ޢިއްޒަތްތެރިކަމާއި މަތިވެރިވަންތަކަމުގެ ވެރިރަސްކަލާނގެ ކޯފާ ހުށްޓެވެ. އަދި ދުނިޔޭގައި އެބައިމީހުންނަށް ހުރީ ނިކަމެތިކަމެވެ. މާތް ﷲއާ މެދު ދޮގު ހެދި ކޮންމެ މީހަކަށް ތިމަންރަސްކަލާނގެ ޖަޒާ ދެއްވަނީ މިފަދައިންނެވެ. ބަނީއިސްރާއީލަށް އައި ކޯފާއަކީ އެބައިމީހުންގެ ތެރެއިން ކުށެއް ނެތް މީހުން ކުށްކުރި މީހުން ޤަތުލުނުކުރަނީސް އެބައިމީހުންގެ ތައުބާ ޤަބޫލުނުކުރެއްވުމެވެ. މާތް ﷲ ވަޙީކުރައްވާފައިވާ ފަދައިންނެވެ. ﴿فَتُوبُوٓا۟ إِلَىٰ بَارِئِكُمْ فَٱقْتُلُوٓا۟ أَنفُسَكُمْ﴾ (ނެތުމުގެ ތެރެއިން ތިޔަބައިމީހުން އުފެއްދެވި ކަލާނގެއަށް ތިޔަބައިމީހުން ތައުބާވާށެވެ. އަދި ތިޔަބައިމީހުންގެ އަމިއްލަ ނަފުސުތައް ޤަތުލުކުރާށެވެ.) އެބައިމީހުންނަށް ކުރިމަތިވި ނިކަމެތިކަންތޯއެވެ. އެބައިމީހުން ޤިޔާމަތާ ޖެހެންދެން ނިކަމެތިކަމުގައި އުޅެންޖެހޭނެއެވެ."],["އަދި ނުބައިކަންތައްކޮށް ދެން އެއަށްފަހު، توبة ވެ، إيمان ވި މީހުން (ދަންނާށެވެ!) ހަމަކަށަވަރުން، ކަލޭގެފާނުގެ ވެރިރަސްކަލާނގެއީ، އޭގެފަހުންވެސް ގިނަގިނައިން ފާފަފުއްސަވާ، رحيم ވަންތަ ރަސްކަލާނގެކަން ކަށަވަރެވެ. (153)","ފާފަތަކަށް އަރައިގަތުމަށް ފަހު، ތެދުވެރި ތައުބާއަކުން ތައުބާވެ މާތް ﷲގެ ޙަޟްރަތަށް ރުޖޫޢަވެ، އެބައިމީހުންގެ އީމާންކަމާ ތެދުވެރިކަން މަތީ ދެމިތިބި މީހުން ދަންނާށެވެ. ފަހެ، އޭ މުޙައްމަދު ﷺ އެވެ! ކަލޭގެފާނުގެ ވެރިރަސްކަލާނގެއީ ގިނަގިނައިން ފާފަފުއްސަވާ، ތަނަވަސް ރަޙްމަތުގެ ވެރި ރަސްކަލާނގެއެވެ. އެކަލާނގެ އެބައިމީހުންގެ ފާފަފުއްސަވައި، އެބައިމީހުންނަށް ރަޙްމަތް ލައްވާހުއްޓެވެ. މިއީ ފާފަކުރުމަށްފަހު ތައުބާވުމަށް އަވަސްވެގަންނަ މީހުންނަށް ހުރި އުފާވެރިކަމުގެ ޚަބަރެކެވެ."],["موسى ގެފާނުގެ ކިބައިން ކޯފާމަޑުވިހިނދު (توراة ގެ) ފިލާތައް ނެންގެވިއެވެ. އަދި އެއުރެންގެ ވެރިރަސްކަލާނގެއަށް ބިރުވެތިވާ މީހުންނަށްޓަކައި ހުރި ތެދުމަގާއި، رحمة، އެ ފިލާތަކުގެ ލިޔުމުގައި ވެއެވެ. (154)","މޫސާ عليه السلام ގެ އަޚް ހާރޫނު عليه السلام ގެ އުޒުރު އެނގިވަޑައިގަތުމުންނާއި އެކަލޭގެފާނު ގެ ޤައުމުގެ މީހުން ތައުބާވާތަން ފެނިވަޑައިގަތުމުން، އެކަލޭގެފާނުގެ ކޯފާ މަޑުވި ހިނދު އެކަލޭގެފާނު އުއްކަވައިލެއްވި ތައުރާތުގެ ފިލާތައް ނެންގެވިއެވެ. އެފިލާތަކުގައިވާ ލިޔުމުގައި ވަނީ ޙައްޤުގެ މަގަށް ތެދުމަގު ލިބުމާއި، ޚަލްޤުތަކުންނަށް ހެޔޮކަމުގެ މަގަށް މަގުދައްކުމުގައި އެބައިމީހުންނަށް ހުރި ރަޙްމަތެވެ. އެއީ މާތް ﷲ އަށް ބިރުވެތިވެ އެކަލާނގެ ޢަޛާބުން ރައްކާތެރިވާ މީހުންނަށެވެ. ފަޞާހަތްތެރިކަމާއި، ބަޔާންކުރުމުގެ ކުޅަދާނަކަމުގެ ފޮނި ރަހަ އިޙްސާސުކުރެވޭ ކޮންމެ މީހަކަށް އޭގެ ރީތިކަން ފެންނަ ފުރިހަމަ ސިފަކުރެއްވުމެއް މިއާޔަތުގައި ވެއެވެ. މާތް ﷲ މިއާޔަތުގައި ރުޅި ސިފަކުރައްވާފައިވަނީ ތިމާއާ ކުރިމަތިލާ މީހާދެކެ އައި ރުޅިގަދަ ކަމުން އޭނާގެ އަޑު ގަދަވެ ބަދަލު ހިފަން ބޭނުންވެފައި ހުރެފައި ކުއްލިއަކަށް އޭނާގެ އަޑު ކެނޑި، ހިމޭންވެ މައިތިރިވީ އިންސާނެއްގެ ގޮތުގައެވެ. ﴿وَلَمَّا سَكَتَ عَن مُّوسَى ٱلْغَضَبُ﴾ (މޫސާގެ ކިބައިން ރުޅި ހިމޭންވުމުން)ނޭ ވަޙީކުރެއްވުމުގެ ސިއްރަކީ މިއީއެވެ. ކިހާ ރިވެތި ފުރިހަމަ އަދަބީ ސިފަކުރެއްވުމެއްތޯއެވެ!"],["އަދި ތިމަންރަސްކަލާނގެ ކަނޑައަޅުއްވާފައިވާ ވަގުތަށްޓަކައި موسى ގެފާނު އެކަލޭގެފާނުގެ قوم ގެމީހުންގެ ތެރެއިން ހަތްދިހަ ފިރިހެނުން ހޮއްވެވިއެވެ. ފަހެ، ގަދަފަދަވެގެންވާ ބިންހެލުން އެއުރެންނަށް ޖެހުނުހިނދު، އެކަލޭގެފާނު ދެންނެވިއެވެ. އަޅުގެ ވެރިރަސްކަލާކޯއެވެ! އިބަރަސްކަލާނގެ އިރާދަކުރެއްވިނަމަ، މީގެކުރިންވެސް އެއުރެންނާއި ތިމަންއަޅާ ހަލާކުކުރައްވައިފީހެވެ. އަޅަމެންގެ ތެރެއިން ހަމަބުއްދި ނުވާމީހުން ކުޅަކަންތަކުގެ ސަބަބުން، އަޅަމެން ހަލާކު ކުރައްވަނީތޯއެވެ؟ އިބަރަސްކަލާނގެ ފޮނުއްވި امتحان އެއްކަމުގައިނޫނީ އެކަންތައް ނުވެތެވެ. އެކަމުގެ ސަބަބުން، އިބަރަސްކަލާނގެ އިރާދަކުރައްވާ މީހަކު ފުރައްދަވަމުއެވެ. އަދި އިރާދަކުރައްވާ މީހަކަށް ތެދުމަގު ދައްކަވަމުއެވެ. އިބަރަސްކަލާނގެއީ، އަޅަމެންގެ އެހީތެރިވަންތަ ރަސްކަލާނގެއެވެ. ފަހެ، އަޅަމެންނަށް ފާފަފުއްސަވާނދޭވެ! އަދި އަޅަމެންނަށް رحمة ލައްވައިފާނދޭވެ! އިބަރަސްކަލާނގެއީ، ފާފަފުއްސަވާ، އެންމެހެޔޮ ރަސްކަލާނގެއެވެ. (155)","މޫސާ عليه السلام ގެ ޤައުމުގެ ތެރެއިން ގެރިއަށް އަޅުކަން ނުކުރާ ހަތްދިހަ މީހަކު އެކަލޭގެފާނު ހޮއްވެވިއެވެ. އެބައިމީހުންގެ އުޒުރު ހުށަހެޅުމަށް ތިމަންރަސްކަލާނގެ ކަނޑައަޅުއްވާފައިވާ ވަގުތަށްޓަކައެވެ. ޤައުމުގެ ފަރާތުން ދިއުމަށް މޫސާ عليه السلام ހޮއްވެވީ އެބައިމީހުންގެ ތެރެއިން އެންމެ ރަނގަޅު މީހުންނެވެ. ދެން، ފަރުބަދައާއި ހަމައަށް ދެވުމުން، މާތް ﷲ ދުށުމަށް އެބައިމީހުން އެދުނެވެ. އެހިނދު އެބައިމީހުންނާއެކު ފަރުބަދަ ބާރަށް ތެޅިގަތެވެ. އަދި އެއެންމެން ހޭނެތިގެން ވެއްޓި މަރުވިއެވެ. މޫސާ عليه السلام އަށް އެތަން ފެނިވަޑައިގަތުމުން، ތެދުވެވަޑައިގެން ކީރިތިކުރައްވާ ޙާލު މާތް ﷲއަށް ދުޢާ ދެންނެވިއެވެ. މިއަޅާ ބަނީއިސްރާއީލު މީހުންގެ ގާތަށް ގޮސް ބުނާނީ ކީކޭތޯއެވެ؟ އިބަރަސްކަލާނގެ އެބައިމީހުންގެ ތެރެއިން އެންމެ ރަނގަޅުމީހުން ނެތިކުރައްވައިފީމުއެވެ. އިބަރަސްކަލާނގެ އިރާދަކުރެއްވިނަމަ ކުރިންވެސް އެބައިމީހުން ނެތިކުރެއްވީހެވެ. އަޅަމެންނީ އިބަރަސްކަލާނގެ ބާރުވެރިކަމުގެ ދަށުގައިވާ އިބަރަސްކަލާނގެ އަޅުންނެވެ. އިބަރަސްކަލާނގެ އިރާދަކުރައްވާ ގޮތަކަށް އަޅަމެންނާ މެދު ކަންތައް ކުރެއްވޭނެއެވެ. އިބަރަސްކަލާނގެ އަޅަމެން ނެތިކުރައްވަނީ އަޅަމެންގެ ތެރެއިން މޮޔަ ބަޔަކު އިބަރަސްކަލާނގެ ދުށުމަށް އެދުމުންތޯއެވެ؟ ސުވާލު ކުރައްވާފައި އެވަނީ އޯގާތެރިކަމަށް އެދިވަޑައިގެން ނިކަމެތިކަން ފާޅުކުރެއްވުމުގެ ގޮތުންނެވެ. އެކަލޭފާނު ދަންނަވާ ކަހަލައެވެ. އެހެން ބައެއްގެ ފާފައިގެ ސަބަބުން އަޅަމެންނަށް ޢަޛާބުނުދެއްވާނދޭވެ. މިއީ އިބަރަސްކަލާނގެ އަޅުތަކުން އިމްތިޙާނުކުރެއްވުން ފިޔަވައި އެހެންކަމެއް ނޫނެވެ. އެ އިމްތިޙާނުގައި އިބަރަސްކަލާނގެ އިރާދަކުރައްވާ މީހަކު މަގުފުރައްދަވައި، އިބަރަސްކަލާނގެ އިރާދަކުރައްވާ މީހަކަށް ތެދުމަގު ދައްކަވައެވެ. އިބަރަސްކަލާނގެއީ އަޅަމެންނަށް ނަޞްރުދެއްވާ، އަޅަމެންގެ ހުރިހާ ކަމެއް ތަދުބީރުކުރައްވާ ރަސްކަލާނގެއެވެ. ފަހެ، އަޅަމެންނަށް ކުރެވިފައިވާ ފާފަތައް ފުއްސައްވައިދެއްވާނދޭވެ. އަދި އިބަރަސްކަލާނގެ ތަނަވަސް ރަޙްމަތުން އަޅަމެންނަށް ރަޙްމަތް ލައްވައިފާނދޭވެ. އިބަރަސްކަލާނގެއީ އައިބުތައް ފޮރުއްވަވާ، ފާފަތައް ފުއްސަވާ އެންމެ ހެޔޮ ރަސްކަލާނގެއެވެ. ތަފްސީރު ޢިލްމުވެރިން ވިދާޅުވިއެވެ. ގެރިއަށް އަޅުކަން ކޮށް އެބައިމީހުން ކުރިފާފައަށް އެބައިމީހުންގެ އުޒުރު ހުށަހެޅުމަށް، ބަނީއިސްރާއީލުގެ އެންމެ ރަނގަޅު މީހުންގެ ތެރެއިން ހަތްދިހަ މީހުން ގެންނެވުމަށް މާތް ﷲ މޫސާ عليه السلام އަށް އެންގެވިއެވެ. މާތް ﷲ މިކަމަށް ކަނޑައެޅުއްވި ވަގުތަކީ ތައުބާގެ ވަގުތެކެވެ. މުނާޖާ ދެންނެވުމުގެވަގުތެއް ނޫނެވެ. މޫސާ عليه السلام އެބައިމީހުންގެ ތެރެއިން ހަތްދިހަ މީހުން ހޮއްވަވައިގެން އެވަގުތަށް ވަޑައިގަތުމުން އެބައިމީހުން ދެންނެވީ ހަމަލޮލަށް ފެންނަ ގޮތަށް ފާޅުގައި ކަލޭގެފާނު އަހަރުމެންނަށް މާތް ﷲ ނުދައްކަވަނީސް އަހަރުމެން ކަލޭގެފާނަށް އީމާން ނުވާނަމެވެ. އެ ހިނދު އައި ހޮނުގުގުރިއަކާ އެކު އެއެންމެން ހޭނެތިގެން ވެއްޓި މަރުވިއެވެ. އެމީހުން މަރުވި ސަބަބަކީ މިއީއެވެ. ޔަހޫދީންގެ ނުބައިކަމުން މާތް ﷲ އަހަރުމެން ރައްކާތެރިކުރައްވާށި! އެބައިމީހުންގެ ތެރެއިން ރަނގަޅު މީހުންގެ ޙާލަކީ މިއީ ކަމަށް ވާއިރު ނުބައި މީހުންގެ ޙާލަކީ ކޮބައިހެއްޔެވެ؟"],["އަދި އަޅަމެންނަށްޓަކައި މިދުނިޔޭގައިވެސް، އަދި آخرة ގައިވެސް ހެޔޮގޮތް ލިޔުއްވައިފާނދޭވެ! ހަމަކަށަވަރުން، އިބަރަސްކަލާނގެ حضرة އަށް އަޅަމެން رجوع ވެއްޖައީމުއެވެ. އެކަލާނގެ وحى ކުރެއްވިއެވެ. ތިމަންރަސްކަލާނގެ عذاب އެވެ. ތިމަންރަސްކަލާނގެ އިރާދަކުރައްވާ މީހަކަށް އެ عذاب ކުރިމަތި ކުރައްވަމެވެ. އަދި ތިމަންރަސްކަލާނގެ رحمة ކޮންމެ އެއްޗަކަށްމެ ތަނަވަސް ވެގެންވެއެވެ. ފަހެ، تقوى ވެރިވެ، زكاة ދީ އުޅޭމީހުންނަށާއި، ތިމަންރަސްކަލާނގެ آية ތަކަށް إيمان ވާ މީހުންނަށް ތިމަންރަސްކަލާނގެ އެ رحمة ލިޔުއްވާހުށީމެވެ. (156)","މިއީ މޫސާ عليه السلام ގެ ދުޢާގެ ފަހު ބައެވެ. ހެޔޮކަންތައް ކުރުމަށް ތައުފީޤު ދެއްވުމާއެކު މިދުނިޔޭގައި އަޅަމެންނަށް ރަނގަޅު ދިރިއުޅުން މިންވަރު ކޮށްދެއްވާނދޭވެ. އަދި އާޚިރަތުގައި ނިޢުމަތުގެ ސުވަރުގޭގައި ބާއްޖަވެރިކަމާއެކު އަރާމު ދިރިއުޅުމެއް ދެއްވާނދޭވެ. އަޅަމެންގެ ހުރިހާ ފާފައަކުން އިބަރަސްކަލާނގެއަށް ތައުބާވަމެވެ. އެކަލޭގެފާނަށް ޖަވާބުދެއްވަމުން މާތް ﷲ ވަޙީކުރެއްވިއެވެ. ތިމަންރަސްކަލާނގެ ޢަޛާބު ތިމަންރަސްކަލާނގެ ދެއްވަނީ އަޅުތަކުންގެ ތެރެއިން ތިމަންރަސްކަލާނގެ އިރާދަކުރައްވާ ބަޔަކަށެވެ. އެކަމާ ދެކޮޅު ހެދޭނޭ އެއްވެސް ފަރާތެއް ނުވެއެވެ. އަދި ތިމަންރަސްކަލާނގެ ރަޙްމަތް ހުރިހާ ޚަލްޤުތަކުންނަށް ތަނަވަސްވެގެން ވެއެވެ. އަދި އާޚިރަތް ދުވަހު އެ ރަޙްމަތް ތިމަންރަސްކަލާނގެ ލައްވާނީ ކާފިރުކަމާއި އުރެދުމާ ދުރުވެ ތިމަންރަސްކަލާނގެ އަށް ތަޤްވާވެރިވި، އަދި ހިތުން ރުހުމުން އެބައިމީހުންގެ މުދަލުން ޒަކާތްދީ، ހުރިހާ ފޮތްތަކަށާއި ރަސޫލުބޭކަލުންނަށް އީމާންވެ، މާތް ﷲގެ އާޔަތްތަކުގެ ތެރެއިން އެއްވެސް އެއްޗަކަށް އިންކާރުނުކުރާ މީހުންނަށެވެ. އެބައިމީހުން އިތުރަށް ބަޔާންކޮށްދެއްވަމުން މާތް ﷲ ވަޙީކުރައްވަނީ"],["އެއުރެންނީ، أمّى ނަބިއްޔާ ކަމުގައިވާ رسول އާއަށް تبع ވާ މީހުންނެވެ. އެ رسول އާއި، އެއުރެންގެ ގާތުގައިވާ توراة އާއި، إنجيل ގައި (رسول އާގެ ސިފަފުޅުތައް) ލިޔެވިގެންވާތީ، އެއުރެންދެކޭ رسول އެވެ. އެކަލޭގެފާނު، އެއުރެންނަށް ހެޔޮކަންތަކަށް އަމުރުކުރައްވަތެވެ. އަދި ނުބައިކަންތައް އެއުރެންނަށް ނަހީކުރައްވަތެވެ. އަދި ރަނގަޅު ތަކެތި އެއުރެންނަށް حلال ކުރައްވަތެވެ. އަދި ނުބައިވެގެންވާ ތަކެތި އެއުރެންނަށް حرام ކުރައްވަތެވެ. އަދި އެއުރެންގެ މައްޗަށްހުރި ބުރަތަކާއި، އެއުރެންގައި އެޅިފައިވާ ކަސްތޮޅުތައް ނެތިކުރައްވައި، ލުއިކުރައްވަތެވެ. ފަހެ، އެކަލޭގެފާނަށް إيمان ވެ، އެކަލޭގެފާނަށް ވާގިވެރިވެ، نصر ވެރިވެ، އެކަލޭގެފާނާއެކުގައި ބާވައިލެއްވި نور އަށް تبع ވީ މީހުން (ދަންނާށެވެ!) ދިންނަވާނޭ މީހުންނަކީ، ހަމަ އެއުރެންނެވެ. (157)",'އެބައިމީހުންނީ ޢަރަބީންގެ ތެރެއިން ފޮނުއްވުނު، ލިޔުއްވާން އަދި ކިޔުއްވާން އެނގިވަޑައިނުގަންނަވާ އުއްމިއްޔަ ނަބިއްޔާ، އަދި އެންމެ ފަހުގެ ރަސޫލާ މުޙައްމަދު ބްނު ޢަބްދިﷲ ﷺ އަށް ތަބަޢަވާ މީހުންނެވެ. އެކަލޭގެފާނަކީ އުއްމީއެއް ކަމުގައި ސިފަކުރެއްވީ އެންމެ ފުރިހަމަ ގޮތުގައި އެކަލޭގެފާނުގެ މުޢުޖިޒާތު ފާޅުކުރެއްވުމަށެވެ. މިއީ ތަޢުރީފުކުރެއްވުމެކެވެ. އެކަލޭގެފާނަށް އެއްވެސް އެއްޗެއް ލިޔުއްވާން އަދި އެއްވެސް ފޮތަކުން ކިޔުއްވާން އެނގިވަޑައިނުގަންނަވާއިރު، އެކަލޭގެފާނުވަނީ މުޢުޖިޒާތެއް ކަމުގައިވާ ކީރިތި ޤުރްއާން މާތް ﷲގެ ޙަޟްރަތުން ގެންނަވާފައެވެ. އެކަލޭގެފާނުގެ ސިފަފުޅުތައް ތައުރާތާއި އިންޖީލުގައި ލިޔެވިގެން ވެއެވެ. އެކަލޭގެފާނުގެ ރަސޫލުކަމުގެ ޚުލާޞާއަކީ ކޮންމެ ހެޔޮކަމަކަށް އަމުރުކުރެއްވުމާއި ކޮންމެ ނުބައިކަމެއް ނަހީކުރެއްވުމެވެ. އެކަލޭގެފާނު މީސްތަކުންނަށް ރަނގަޅު މީރު ތަކެތި ކެއުން ޙަލާލުކުރައްވައެވެ. އަދި އޫރުމަހާއި، ނަގުލަންދާށްޓާއި، މަޑީގެ ބާވަތްތައް ފަދަ ހަޑި މުޑުދާރު ތަކެތި ޙަރާމްކުރައްވައެވެ. އަދި ކަރުގައި ހިލިހިލާ ޖެހުންފަދަ އުނދަގޫ ތަކުލީފުތަކުން އެބައިމީހުން ސަލާމަތް ކުރައްވައެވެ. މިފަދަ ތަކުލީފުތަކުގެ ތެރޭގައި ތައުބާވުމަށް އަމިއްލަ ނަފުސު ޤަތުލުކުރުން، ކުޑަކަމުދާ ތަކެތި ޖެހޭ ތަން ހެދުމުން ކަނޑައިލުން އަދި ޤަތުލުކުރުމުން ދިޔައެއް ނެތި ޤިޞާޞު ވާޖިބުވުން ފަދަ ދަތި އުނދަގޫ ކިތަންމެ ކަމެއް ހިމެނެއެވެ. އިސްލާމީ ޝަރީޢަތް އައީ މިފަދަ ބުރަ ހުރިހާ ކަމެއް ލުއި ކުރެއްވުމަށެވެ. عَنْ أَبِي أُمَامَةَ قَال: قَالَ رَسُولُ اللهِ صَلَّى اللهُ عَلَيهِ وَسَلَّمَ: "إِنِّي لَمْ أًبْعَثْ بِالْيَهُوْدِيَّةِ وَلَا بِالنَّصْرَانِيَّةِ، وَلَكِنِّي بُعِثْتُ بِالْحَنِيْفِيَّةِ السَّمْحَة". (مسند أحمد، مسند الأنصار، ج: 36, ص: 623) (އަބޫ އުމާމާ رضي الله عنه ގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ރަސޫލުﷲ ﷺ ޙަދީޘުކުރެއްވިއެވެ. (ހަމަކަށަވަރުން ތިމަންކަލޭގެފާނު ފޮނުއްވީ ޔަހޫދީ ދީނާއިގެން ނޫނެވެ. އަދި ނަޞްރާނީ ދީނާއިގެންވެސް ނުމެނޫންމެއެވެ. ތިމަންކަލޭގެފާނު ފޮނުއްވީ ބުރަތައް ލުއިކޮށްދޭ، ލުއި ފަސޭހަ، ޝިރުކު ކުރުމުން އެއްކިބާވެފައިވާ ޝަރީޢަތާއިގެންނެވެ.") (މުސްނަދު އަޙްމަދު، ޙަދީޘު: 22291) ފަހެ، އެކަލޭގެފާނު ތެދުކޮށް، އެކަލޭގެފާނުގެ ރަސޫލުކަމަށް އީމާންވެ، އެކަލޭގެފާނު މަތިވެރިކޮށް، އެކަލޭގެފާނަށް ޤަދަރުކޮށް، އެކަލޭގެފާނާ ޢަދާވާތްތެރި ވީ ކޮންމެ މީހަކާ ދެކޮޅަށް އެކަލޭގެފާނަށް ވާގިދީ، އެކަލޭގެފާނު މާތް ﷲގެ ޙަޟްރަތުން އެބައިމީހުންނަށް ގެނެސްދެއްވި ކީރިތި ޤުރްއާނާއި، ވަކި ފަރާތަކަށް ޖެހިފައިނުވާ އިސްލާމީ ޝަރީޢަތަށް ތަބާވީ މީހުން އެއީ އެދޭ ކޮންމެ އެއްޗެއް އެބައިމީހުންނަށް ލިބޭނޭ ބާއްޖަވެރިންނެވެ. އަދި ޤިޔާމަތްދުވަހުގެ މުޞީބާތްތަކާއި ދަތިތަކުން ސަލާމަތްވެގެންވާ މީހުންނެވެ.'],["ކަލޭގެފާނު ވިދާޅުވާށެވެ! އޭ މީސްތަކުންނޭވެ! ހަމަކަށަވަރުން، ތިމަންކަލޭގެފާނީ، ތިޔަބައިމީހުން އެންމެންގެ ގާތަށް اللَّه ފޮނުއްވި رسول އާއެވެ. އެކަލާނގެއީ، އުޑުތަކާއި ބިމުގެ ވެރިކަން އެކަލާނގެއަށް ملك ވެގެންވާ ރަސްކަލާނގެއެވެ. އެކަލާނގެ މެނުވީ إله އަކު ނުވެއެވެ. ދިރުއްވަނީވެސް އަދި މަރުގަންނަވަނީވެސް، އެކަލާނގެއެވެ. ފަހެ، اللَّه އަށާއި أمّى ނަބިއްޔާ ކަމުގައިވާ އެކަލާނގެ رسول އާއަށް ތިޔަބައިމީހުން إيمان ވާށެވެ! އެކަލޭގެފާނީ اللَّه އަށާއި އެކަލާނގެ ބަސްފުޅުތަކަށް إيمان ވާ ނަބިއްޔާއެވެ. އަދި ތިޔަބައިމީހުން، އެކަލޭގެފާނަށް تبع ވާށެވެ! (އެއީ) ތިޔަބައިމީހުން ތެދުމަގު ލިބިގަތުމަށްޓަކައެވެ. (158)","މިތާނގައި މިވަނީ މުޙައްމަދު ﷺ ގެ ރަސޫލުކަން ހުރިހާ ޚަލްޤުތަކުންނަށް ޢާއްމުވެގެންވާކަން ބަޔާންކުރައްވާފައެވެ. މާނައީ އޭ މުޙައްމަދު ﷺ އެވެ! އެންމެހާ މީސްތަކުންނަށް ކަލޭގެފާނު ވިދާޅުވާށެވެ. ތިމަންކަލޭގެފާނީ މާތް ﷲގެ ޙަޟްރަތުން ވަޑައިގެންނެވި ރަސޫލަކީމެވެ. އެކަލާނގެ ތިމަންކަލޭގެފާނު ފޮނުއްވީ ތިޔަބައިމީހުން އެންމެންގެ ގާތަށެވެ. ތިމަންކަލޭގެފާނު ފޮނުއްވި ތިމަންކަލޭގެފާނުގެ ވެރިރަސްކަލާނގެއީ މުޅި ކާއިނާތުގެ ވެރިރަސްކަލާނގެއެވެ. އުޑާއި ބިންތައް ކުރީގެ މިސާލެއް ނެތި ހައްދަވައި، ފުރިހަމަކުރައްވައި މިލްކުވެވޮޑިގެންވާ ރަސްކަލާނގެއެވެ. އެކަލާނގެ ފިޔަވައި ޙައްޤުވެގެން އަޅުކަމެއް ވެވޭ އެއްވެސް އިލާހަކު ނުވެއެވެ. ދިރުއްވުމާއި މަރުގެންނެވުމަށް ކުޅަދުންވަންތަ ކަލަކީ ވެސް އެއީއެވެ. ތިޔަބައިމީހުން ތިޔަ އަޅުކަންކުރާ ބުދުތަކެއް ނޫނެވެ. އެހެންކަމުން، އެ މަތިވެރި ކަލާނގެއަށާއި، އެކަލާނގެ ފޮނުއްވި ރަސޫލުބޭކަލުން ކުރެ އެންމެ ފަހުގެ ރަސޫލާ އަށް ތިޔަބައިމީހުން އީމާންވާށެވެ. އެކަލޭގެފާނީ ލިޔުއްވާން އަދި ކިޔުއްވާން އެނގިވަޑައިނުގަންނަވާ އުއްމިއްޔަ ނަބިއްޔާއެވެ. އެކަލޭގެފާނުގެ މައްޗަށް ބާވައިލެއްވި ތަކެއްޗާއި، އެކަލޭގެފާނުގެ ކުރިން ވަޑައިގެންނެވި ހުރިހާ ރަސޫލުބޭކަލުންގެ މައްޗަށް ބާވައިލެއްވި ތަކެތި އެކަލޭގެފާނު ތެދުކުރައްވައެވެ. އެކަލޭގެފާނު ތިޔަބައިމީހުންނަށް އަމުރުކުރައްވާ ކަންތަކުގައްޔާއި، ނަހީކުރައްވާ ކަންތަކުގައި ތިޔަބައިމީހުން އެކަލޭގެފާނަށް ތަބަޢަވެ، އެކަލޭގެފާނުގެ މަގުން ހިނގާށެވެ. ތިޔަބައިމީހުންނަށް ސުވަރުގެއަށް ދާނެ ތެދުމަގު ލިބޭނީ އޭރުންނެވެ."],["حق ގޮތުގައި ތެދުމަގު ދައްކައި، އަދި حق ގޮތުގައި إنصاف ކޮށްއުޅޭ ބަޔަކު، موسى ގެފާނުގެ قوم ގެމީހުންގެ ތެރެއިންވެއެވެ. (159)","ބަނީއިސްރާއީލު މީހުންގެ ތެރެއިން މާތް ﷲ އަށް ކިޔަމަންތެރިވުމުން އެއްކިބާވެފައިވާ މީހުންގެ ވާހަކައަށް ފަހު، އެކަލާނގެ ބަޔާން މިކުރައްވަނީ ބަނީއިސްރާއީލުގެ އެންމެންނަކީ އެއްވަރު ބައެއް ނޫންކަމުގައެވެ. ފަހެ، އެބައިމީހުންގެ ތެރޭގައި ކިޔަމަންތެރިންނާއި ނުކިމަންތެރިން، ތެދުމަގުގައިވާ މީހުންނާއި މަގުފުރެދިފައިވާ މީހުން ވެއެވެ. މާނައީ ބަނީއިސްރާއީލު މީހުންގެ ތެރޭގައި މާތް ﷲގެ ޝަރީޢަތުގައި ހިފައިގެން ތިބި ތެދުވެރި ބަޔަކު ވެއެވެ. އެބައިމީހުން މީސްތަކުންނަށް ޙައްޤު ދީނަށް މަގުދައްކައެވެ. އަދި ޢަދުލުވެރި ގޮތުގައި ޙައްޤަށް ޙުކުމް ކުރެއެވެ. އެބައިމީހުން އަނެކުންގެ ހައްޤަށް އަރައިނުގަނެއެވެ. އަދި އަނިޔާވެރި ނުވެއެވެ. މިތާނގައި ވަނީ ޔަހޫދީންގެ ތެރެއިން ތައުރާތުގެ ޙުކުމް މަތީގައި ތެދުވެރިކޮށް ތިބި މީހުންނަށް ސަނާ ވަޙީކުރައްވާފައެވެ."],["އަދި ބާރަ قبيلة އަށް، جماعة ތަކަކަށް، ތިމަންރަސްކަލާނގެ އެއުރެން ބައިކުރެއްވީމެވެ. އަދި موسى ގެފާނުގެ قوم ގެމީހުން އެކަލޭގެފާނުގެ އަރިހުން ފެނަށް އެދުނުހިނދު، ތިމަންރަސްކަލާނގެ موسى ގެފާނަށް وحى ކުރެއްވީމެވެ. ކަލޭގެފާނުގެ އަސާކޮޅުން ހިލައިގައި ޖައްސަވާށެވެ! ދެން (އެކަލޭގެފާނު އެ ހިލައިގައި ޖެއްސެވި ހިނދު) އެ ހިލައިން ބާރަ ފެންއާރު އަރައިގެންފިއެވެ. ހަމަކަށަވަރުން، ކޮންމެބަޔަކު، އެބަޔަކު ފެންބޯންވީ ޖާގަ ދެނެގެންފޫއެވެ. އަދި ވިލާގަނޑުން، އެއުރެންގެ މައްޗަށް ތިމަންރަސްކަލާނގެ ހިޔާއެޅުއްވީމެވެ. އަދި އެއުރެންގެ މައްޗަށް، ތިމަންރަސްކަލާނގެ منّ އާއި سلوى ބާވައިލެއްވީމެވެ. (އަދި އެންގެވީމެވެ.) ތިޔަބައިމީހުންނަށް ތިމަންރަސްކަލާނގެ ދެއްވި ރަނގަޅު ތަކެތިން، ތިޔަބައިމީހުން ކައިއުޅޭށެވެ! އެއުރެން ތިމަންރަސްކަލާނގެއަކަށް އަނިޔާވެރިއެއް ނުވެތެވެ. އެހެނެއްކަމަކު، އެއުރެންގެ އަމިއްލަ نفس ތަކަށް، އަނިޔާވެރިވާ ކަމުގައި އެއުރެންވޫއެވެ. (160)","ތިމަންރަސްކަލާނގެ ޔަހޫދީން ބައިބައިކުރައްވައި އެތައް ޤަބީލާއަކަށް އެބައިމީހުން ބެއްސެވީމެވެ. އެބައިމީހުން ބާރަ ޖަމާޢަތަށް ބައްސަވައި ކޮންމެ ޖަމާޢަތެއްގެ މަސްއޫލިއްޔަތު ވެރިއަކަށް ދެއްވީމެވެ. އެބައިމީހުންގެ ފަރާތުން މޫސާ عليه السلام އަށް ލުއިކުރުމަށާއި، އެބައިމީހުން އެއްބަޔަކު އަނެއްބަޔަކަށް ޙަސަދަވެރި ނުވުމަށާއި، އަރައިރުންވެ ތަޅާނުފޮޅުމަށެވެ. أسباط އަކީ އިބްރާހީމް عليه السلام ގެ ދަރިކަލުން އިސްޙާޤު عليه السلام ގެ ދަރިކޮޅުގެ ޤަބީލާތަކެވެ. މޫސާ عليه السلام ގެ ޤައުމުގެ މީހުން ސަހަރާގައި ތިއްބައި އެބައިމީހުންނަށް ކަރުހިއްކުން ކުރިމަތިވުމުން، އެކަލޭގެފާނުގެ އަސާކޮޅުން ހިލައިގައި ޖެއްސެވުމަށް ތިމަންރަސްކަލާނގެ މޫސާ عليه السلام އަށް ވަޙީކުރެއްވީމެވެ. އެކަލޭގެފާނު ހިލައިގައި ޖެއްސެވުމުން އެހިލައިން ބާރަ ފެންއާރު ނުކުތެވެ. ބަނީއިސްރާއީލުގެ ޤަބީލާގެ ޢަދަދަށެވެ. ކޮންމެ ޤަބީލާއަކަށްވެސް އެބައިމީހުންނަށް ޚާއްޞަ ފެންއާރު އެނގުނެވެ. މިއީވެސް މޫސާ عليه السلام ގެ މުޢުޖިޒާތެކެވެ. އެކަލޭގެފާނު ހިލައެއްގައި ޖެއްސެވުމުން އެއިން އެންމެންނަށް ފުދޭ ވަރަށް ފެން ނުކުތުމެވެ. އަދި އެބައިމީހުން ސަހަރާގައި ތިބި އިރު އަވިން އެބައިމީހުން ރައްކާތެރިކުރާ، އެބައިމީހުންދާ ކޮންމެ ތަނަކަށް އެބައިމީހުންނާއެކު ދާ ވިލާގަނޑެއް ތިމަންރަސްކަލާނގެ ފޮނުއްވީމެވެ. އަދި ކާން ފަސޭހަ މީރު ކެއުމެއް ތިމަންރަސްކަލާނގެ އެބައިމީހުންނަށް ދެއްވީމެވެ. އެއީ މަންނާއި ސަލްވާއެވެ. މަންނަކީ އުޑުން ގަސްތަކުގެ މައްޗަށް ފައިބާ އެއްޗެކެވެ. ދެން އެބައިމީހުން އެ ނަގައި އެއްކޮށްގެން ކަނީއެވެ. ސަލްވާއަކީ މަސްމީރު ދޫންޏެކެވެ. ދެން އެބައިމީހުން މި ނިޢުމަތްތަކަށް ކުފުރުވިއެވެ. އަދި އެކަމުން އެބައިމީހުންނަށް ތިމަންރަސްކަލާނގެއަށް އަނިޔާއެއް ނުދެވެއެވެ. އެބައިމީހުން އަނިޔާވެރިވީ އަމިއްލަ ނަފުސުތަކަށެވެ. ގަދަފަދަވެގެންވާ ޢަޛާބަށް އެނަފުސުތައް ހުށަހެޅުމުންނެވެ."],["އެއުރެންނަށް އެންގެވިހިނދު ހަނދުމަކުރާށެވެ! ތިޔަބައިމީހުން، މިރަށުގައި ވަޒަންވެރިވެ ތިބޭށެވެ! އަދި އެރަށުން ތިޔަބައިމީހުން އެދޭފަދަޔަކުން ކައިއުޅޭށެވެ! އަދި އަޅަމެންގެ އެދުމަކީ، ކުށްފާފަތައް ފުއްސަވައި، عفو ކުރެއްވުމޭ ދަންނަވާށެވެ! އަދި سجدة ކުރާ حال، ތިޔަބައިމީހުން (އެރަށުގެ) ދޮރޯށިން ވަންނާށެވެ! އޭރުން، ތިމަންރަސްކަލާނގެ ތިޔަބައިމީހުންނަށްޓަކައި، ތިޔަބައިމީހުންގެ ކުށްފާފަތައް ފުއްސަވާހުށީމެވެ. إحسان ތެރިންނަށް ތިމަންރަސްކަލާނގެ (ހެޔޮކަން) އިތުރުކުރައްވާ ހުށީމެވެ. (161)އެއުރެންނަށް އެންގެވިހިނދު ހަނދުމަކުރާށެވެ! ތިޔަބައިމީހުން، މިރަށުގައި ވަޒަންވެރިވެ ތިބޭށެވެ! އަދި އެރަށުން ތިޔަބައިމީހުން އެދޭފަދަޔަކުން ކައިއުޅޭށެވެ! އަދި އަޅަމެންގެ އެދުމަކީ، ކުށްފާފަތައް ފުއްސަވައި، عفو ކުރެއްވުމޭ ދަންނަވާށެވެ! އަދި سجدة ކުރާ حال، ތިޔަބައިމީހުން (އެރަށުގެ) ދޮރޯށިން ވަންނާށެވެ! އޭރުން، ތިމަންރަސްކަލާނގެ ތިޔަބައިމީހުންނަށްޓަކައި، ތިޔަބައިމީހުންގެ ކުށްފާފަތައް ފުއްސަވާހުށީމެވެ. إحسان ތެރިންނަށް ތިމަންރަސްކަލާނގެ (ހެޔޮކަން) އިތުރުކުރައްވާ ހުށީމެވެ. (161)","އެބައިމީހުންގެ ކާބަފައިންނަށް ތިމަންރަސްކަލާނގެ ވަޙީކުރެއްވި ހިނދު ހަނދުމަކުރާށެވެ. ބަރަކާތްތެރި ރަށް ކަމުގައިވާ ބައިތުލްމަޤްދިސަށް ތިޔަބައިމީހުން ވަންނާށެވެ. އެއީ އެރަށުގެ ވަށައިގެން ތިމަންރަސްކަލާނގެ ބަރަކާތް ލައްވާފައިވާ ރަށެވެ. އަދި އެރަށުގައިވާ ރަނގަޅު ތަކެއްޗާއި މޭވާގެ ތެރެއިން ތިޔަބައިމީހުން ބޭނުން ދިމާއަކުން އަދި ބޭނުން ތަނަކުން ތިޔަބައިމީހުން ކައިއުޅޭށެވެ. އަދި ތިޔަބައިމީހުން ބައިތުލްމަޤްދިސަށް ވަންނައިރު މިފަދައިން ކިޔާށެވެ. އަޅަމެންގެ ވެރިރަސްކަލާކޮ! އަޅަމެންގެ ފާފަތައް ފުއްސަވައިދެއްވާނދޭވެ! އަދި މާތް ﷲ އަށް ޝުކުރުވެރިވުމުގެ ގޮތުން ސަޖިދަކުރާ ޙާލު އެރަށަށް ވަންނާށެވެ. ތިމަންރަސްކަލާނގެ ތިޔަބައިމީހުންގެ ފާފަތައް ފުއްސަވައިދެއްވާހުށީމެވެ. އަދި އިޙްސާންތެރިން ސުވަރުގެ ވައްދަވައި އެބައިމީހުންނަށް އިތުރުކޮށްދެއްވާހުށީމެވެ."],["ދެން އޭގެތެރެއިން އަނިޔާވެރިވި މީހުން، އެއުރެންނަށް ކިޔާށޭ އެންގެވި ބަސް، އެނޫންބަހަކަށް ބަދަލުކޮށްފޫއެވެ. ދެން އެއުރެން އަނިޔާވެރިވެ އުޅުނުކަމުގެ ސަބަބުން، ތިމަންރަސްކަލާނގެ އެއުރެންގެ މައްޗަށް އުޑުން عذاب އެއް ފޮނުއްވީމެވެ. (162)",'ފަހެ އަނިޔާވެރިން މާތް ﷲގެ އެންގެވުމަށް ބަދަލު ގެނައެވެ. އަދި ބުނުން އެކަށީގެންނުވާ އެއްޗެއް އެބައިމީހުން ބުންޏެވެ. حِطَّة ٌ(ފާފަފުއްސަވާނދޭވެ!) ގެ ބަދަލުގައި އެބައިމީހުން ވަނީ حِنطَةٌ (ގޮދަން ފުކެއް) ކިޔަމުންނެވެ. އަދި އެބައިމީހުން އެރަށަށް ވަނީ ސަޖިދައިގެ ބަދަލުގައި ބިންމަތީގައި ފޫ ކާއްތައި ދެމެމުންނެވެ. މާތް ﷲގެ އަމުރުފުޅަށް މަލާމާތްކޮށް ޖެއްސުންކުރުމުގެ ގޮތުންނެވެ. ދެން ތިމަންރަސްކަލާނގެ، އެބައިމީހުން ޙައްދު ފަހަނައަޅައިގޮސް، އަނިޔާވެރިކަމުގައި ދެމި ތިބުމުގެ ސަބަބުން، ގަދަފަދަވެގެންވާ ޢަޛާބެއް އުޑުން އެބައިމީހުންގެ މައްޗަށް ފޮނުއްވީމެވެ. އެއީ އެބައިމީހުން އެންމެން ނެތިކޮށްލި ޠާޢޫނެވެ. ފަހެ، ޠާޢޫންގެ ސަބަބުން އެއްވަގުތެއްގައި އެބައިމީހުންގެ ތެރެއިން ސައުވީސް ހާސް މީހުން މަރުވިއެވެ. عَنْ هَمَّامِ بْنِ مُنَبِّهٍ، أَنَّهُ سَمِعَ أَبَا هُرَيْرَةَ ـ رضى الله عنه ـ يَقُولُ قَالَ رَسُولُ اللَّهِ صلى الله عليه وسلم ‏"‏ قِيلَ لِبَنِي إِسْرَائِيلَ ﴿وَٱدْخُلُوا۟ ٱلْبَابَ سُجَّدًا وَقُولُوا۟ حِطَّةٌ نَّغْفِرْ لَكُمْ خَطَـٰيَـٰكُمْ﴾ فَبَدَّلُوا فَدَخَلُوا يَزْحَفُونَ عَلَى أَسْتَاهِهِمْ وَقَالُوا حَبَّةٌ فِي شَعَرَةٍ ‏"‏‏.‏ (صحيح البخاري، كتاب التفسير | صحيح مسلم، كتاب التفسير) (ހައްމާމު ބްނު މުނައްބިހުގެ އަރިހުން ރިވާވެގެން ވެއެވެ. އަބޫހުރައިރާ ވިދާޅުވަނިކޮށް އޭނާ އެއްސެވިއެވެ. ރަސޫލުﷲ ﷺ ޙަދީޘުކުރެއްވިއެވެ. "ބަނީއިސްރާއީލަށް އަމުރުކުރެއްވިއެވެ. ﴿وَٱدْخُلُوا۟ ٱلْبَابَ سُجَّدًا وَقُولُوا۟ حِطَّةٌ نَّغْفِرْ لَكُمْ خَطَـٰيَـٰكُمْ﴾ (އަދި ތިޔަބައިމީހުން سجدة ކުރާ حال (އެބަހީ: މަޑުމައިތިރިވެ، ކިޔަމަންވެގެންވާ حال އެރަށުގެ) ދޮރޯށިން ވަންނާށެވެ! އަދި حِطَّةُ އޭ (އެބަހީ: އަޅަމެންގެ އެދުމަކީ ކުށްފާފަތައް ފުއްސަވައި عفو ކުރެއްވުމޭ) ދަންނަވާށެވެ! އޭރުން ތިމަންރަސްކަލާނގެ ތިޔަބައިމީހުންނަށް ތިޔަބައިމީހުންގެ ކުށްފާފަތައް ފުއްސަވާހުށީމެވެ.) ދެން އެބައިމީހުން (އަމުރުކުރެއްވި ލަފުޒު) ބަދަލުކުރިއެވެ. އެބައިމީހުން (އެރަށަށް) ވަނީ ފޫކޮޅު ކާއްތައި ބިންމަތީ ދެމެމުންނެވެ. އަދި ކިޔަމުން ދިޔައީ ކުރާގަނޑުގައިވާ ގޮދަން ފުކެކެވެ.") (ޞަޙީޙުލް ބުޚާރީ، ޙަދީޘު: 4641 | ޞަޙީޙު މުސްލިމް، ޙަދީޘު: 7151) (އެބައިމީހުން ކިޔަމުން ދިޔައީ حِنْطَةٌ އެވެ. އެއީ ކުރާގަނޑުގައިވާ ގޮދަން ފުކެވެ.)\n ދެން ޔަހޫދީންގެ ޖަރީމާތަކުގެ އެހެން ވައްތަރެއް ބަޔާންކުރައްވަމުން މާތް ﷲ ވަޙީކުރައްވަނީ'],["އަދި ކަނޑުގެ އައްސޭރީގައިއޮތް ރަށާމެދު، ކަލޭގެފާނު އެއުރެންނާ سؤال ކުރައްވާށެވެ! (އެއީ) ހޮނިހިރާމެދު އެއުރެން عداوة ތެރިވަމުންދިޔަ ހިނދެވެ. އެއުރެންގެ މަސްތައް، އެއުރެންގެ ހޮނިހިރުދުވަހު ފާޅުވެ، ފެނިގެން އެއުރެންނާ ހަމަޔަށް އަންނަހިނދެވެ. އަދި އެއުރެން ހޮނިހިރު ނުކުރާދުވަހު، އެ މަސްތައް އެއުރެންނާ ހަމަޔަކަށް ނާދެއެވެ. އެފަދައިން ތިމަންރަސްކަލާނގެ އެއުރެން امتحان ކުރައްވަމެވެ. (އެއީ) އެއުރެން فاسق ވެ އުޅުނުކަމަށްޓަކައެވެ. (163)","އޭ ރަސޫލާ ﷺ އެވެ! ޔަހޫދީންގެ ކާބަފައިންގެ ވާހަކައިން އެބައިމީހުންނާ ސުވާލުކުރައްވާށެވެ! ކަނޑުގެ އައްސޭރީގައި އޮތް އީލާ އޭ ކިޔުނު ރަށުގެ އަހުލުވެރިންގެ ވާހަކައެވެ. އެބައިމީހުން މާތް ﷲ ކަނޑައަޅުއްވާފައިވާ ޙައްދު ފަހަނައަޅައި ގޮސް ހޮނިހިރު ދުވަހު މަސް ހިފި ހިނދުއެވެ. އެ ދުވަހު މަސްހިފުން އެބައިމީހުންގެ މައްޗަށް އޮތީ ޙަރާމްކުރައްވާފައެވެ. އެބައިމީހުންގެ ގާތަށް ފެންގަނޑު މަތިން ފެންނަހެން އެންމެ ގިނަ މަސް އަންނަ ކަމުގައިވީ ހޮނިހިރު ދުވަހުއެވެ. އަދި އެހެން ދުވަހަކު މަސް އަންނަކަމުގައި ނުވެއެވެ. އެބައިމީހުންނަށް މަސްތައް ނުފެނި ގެއްލެނީއެވެ. އެބައިމީހުން ފާސިޤުވެ މާތް ﷲގެ ކިޔަމަންތެރިކަމުން ބޭރުވުމުގެ ސަބަބުން، މަސްހިފުން ޙަރާމްކުރައްވާފައިވާ ހޮނިހިރު ދުވަހު އެބައިމީހުންގެ ގާތަށް މަސް އަންނަ ގޮތް ހައްދަވައި، ދަތިއުނދަގޫ އިމްތިޙާނަކުން ތިމަންރަސްކަލާނގެ އެބައިމީހުން އިމްތިޙާނުކުރެއްވީމެވެ. މާތް ﷲގެ އަމުރަށް ނުކިޔަމަންތެރިވެ ހޮނިހިރު ދުވަހު މަސްހިފުމުގެ ސަބަބުން އެބައިމީހުންނަށްވީ ކިހިނެއްތޯ އެބައިމީހުންނާ ސުވާލުކުރައްވާށެވެ. މާތް ﷲ އެބައިމީހުން ރާމާމަކުނަށާއި އޫރަށް ބަދަލުނުކުރައްވާ ހެއްޔެވެ؟"],["އޭގެތެރެއިން އެއްބަޔަކު ބުނިހިނދެވެ. اللَّه، އެބަޔަކު ހަލާކު ކުރައްވަން، ނުވަތަ ގަދަވެގެންވާ عذاب އަކުން عذاب ދެއްވަންވެފައިވާ ބަޔަކަށް، ތިޔަބައިމީހުން وعظ އިއްވަނީ ކީއްވެގެން ހެއްޔެވެ؟ އެއުރެން ބުނޫއެވެ. ތިޔަބައިމީހުންގެ ވެރިރަސްކަލާނގެ حضرة އަށް عذر ހުށަހެޅުމުގެ ގޮތުންނެވެ. އަދި އެއުރެން تقوى ވެރި ވުމަށްޓަކައެވެ. (164)","އަދި އެބައިމީހުންގެ ހެޔޮލަފާ މީހުންގެ ތެރެއިން ބަޔަކު ބުނި ހިނދު ހަނދުމަކުރާށެވެ. މުޖުރިމުންގެ ބަޔަކަށް ނަސޭހަތް ދިނުމަށް މަސައްކަތް ކުރަނީ ކީއްކުރަން ހެއްޔެވެ؟ އެބައިމީހުން ވަނީ މާތް ﷲ ޙަރާމްކުރެއްވި ކަންތަކަށް އަރައިގެންފައެވެ. އެބައިމީހުންގެ ފާސިޤުކަމާ ނުކިޔަމަންތެރިކަން ދޫނުކުރުމުގެ ސަބަބުން މާތް ﷲ އެބައިމީހުންގެ މައްޗަށް ބިންގަނޑު ގަންބަވައިގަތުން ނުވަތަ އެހެން އެއްޗެއްގެ ސިފަޔަށް ބަދަލު ކުރެއްވުން ފަދަ ޢަޛާބެއް ފޮނުއްވައި އެބައިމީހުން ނެތިކުރައްވާނެއެވެ. އެބައިމީހުން ބުންޏެވެ. ތިމަންމެން އެބައިމީހުންނަށް ނަސޭހަތް ދެނީ ތިމަންމެން އެބައިމީހުންނަށް ނަސޭހަތްދީ ހަނދާންކޮށްދީ ހެދިކަމުގެ އުޒުރު ﷲގެ ޙަޟްރަތުގައި ދެއްކުމަށެވެ. އެބައިމީހުން ﷲ އަށް ބިރުވެތިވެ އެބައިމީހުން އެހިންގާ ޖަރީމާތައް ހުއްޓާލާތޯއެވެ. މާތް ﷲ އަންގަވާފައިވާ ގޮތުގައި މިރަށުގެ މީހުން ވަނީ ތިން ބަޔަކަށް ބެހިފައެވެ. \n ޙަރާމްކުރައްވާފައިވާ ކަންތަކަށް އަރައިގަނެ ހޮނިހިރު ދުވަހު މަސް ހިފި މީހުން.\n އެބައި މީހުންނަށް އެކަން ނަހީކޮށް، އެބައިމީހުންނާ ވަކިވި މީހުން.\n އެބައިމީހުން ކުރި ކަންތައްވެސް ނުކޮށް، އެ ކަން ނަހީވެސް ނުކޮށް މަޑުން ތިބި މީހުން އަދި ނަސޭހަތް ދިން މީހުންނަށް لم تعظون އޭ ބުނިމީހުން.\n ޚުލާޞާ އަކީ އެރަށުގެ މީހުން ބެހުނީ ތިން ބަޔަކަށެވެ. އެއްބަޔަކު ނުކިޔަމަންތެރިވީއެވެ. އެބައިމީހުންގެ މައްޗަށް ޢަޛާބު އައެވެ. އަނެއް ބަޔަކު އެ ކަން ނަހީކޮށް ނަސޭހަތް ދިނީއެވެ. މާތް ﷲ އެބައިމީހުން ޢަޛާބުން ސަލާމަތްކުރެއްވިއެވެ. އަނެއްބަޔަކު އެކަހެރިވެ، ފާފަކުރުމާ ދުރަށް ދިޔައީއެވެ. އެބައިމީހުންނާ ބެހޭގޮތުން ޤުރްއާނުގައި ވަކި އެއްޗެއް އައިސްފައި ނެތެވެ. އިބްނު ޢައްބާސް رضي الله عنه ވިދާޅުވިއެވެ. މަޑުން ތިބި މީހުންނަށް ވީގޮތެއް ތިމަންކަލޭގެފާނަށް އެނގިވަޑައިނުގަނެއެވެ. އެބައިމީހުން ސަލާމަތް ވީ ހެއްޔެވެ؟ ނުވަތަ ނެތި ދިޔައީ ހެއްޔެވެ؟ ޢިކްރިމާ ވިދާޅުވިއެވެ. އެބައިމީހުން، އަނެކުން އެކުރި ކަންތަކަށް ނުރުހުނީތީ މާތް ﷲ އެބައިމީހުން ސަލާމަތްކުރެއްވީ ކަން އެކަލޭގެފާނަށް ވިސްނައި ދެވެންދެން ތިމަން އެކަލޭގެފާނާ ވާހަކަ ދެއްކުން މަތީ ދެމިހުރީމެވެ. ދެން އެކަލޭގެފާނު ތިމަންނާއަށް ހެދުންކޮޅެއް ދެއްވިއެވެ. (ތަފްސީރު އިބްނި ކަޘީރުން މިއާޔަތުގެ ތަފްސީރު ބައްލަވާ!)"],["ފަހެ، އެއުރެންނަށް ހަނދުމަކޮށްދެއްވި ކަންތައް އެއުރެން ހަނދާންނައްތައިލި ހިނދު، ނުބައިކަންތައް ނަހީކޮށް އުޅޭމީހުން، ތިމަންރަސްކަލާނގެ މިންޖުކުރެއްވީމެވެ. އަދި ތިމަންރަސްކަލާނގެ ގަދަފަދަވެގެންވާ عذاب އަކުން އަނިޔާވެރިވީ މީހުން ހިއްޕެވީމެވެ. (އެއީ) އެއުރެން فاسق ވެ އުޅުނުކަމަށްޓަކައެވެ. (165)","އެބައިމީހުންގެ ހެޔޮލަފާ މީހުން އެބައިމީހުންނަށް ހަނދާކޮށްދިން ކަންތައް ދޫކޮށްލައި، ދިން ނަސޭހަތް ހަނދާން ނައްތާލުމުން، ބިންމަތީގައި ފަސާދަކުރުމުން ނަހީކުރި މީހުން ތިމަންރަސްކަލާނގެ ސަލާމަތްކުރެއްވީމެވެ. އަދި މާތް ﷲ ޙަރާމްކުރެއްވި ކަންތަކަށް އަރައިގަތް އަނިޔާވެރި ފާސިޤުންގެ މައްޗަށް އެބައިމީހުން ފާސިޤުވެ އަމުރަށް ނުކިޔަންތެރިވީތީ، ވޭންދެނިވި ގަދަފަދަ ވެގެންވާ ޢަޛާބެއް ފޮނުއްވީމެވެ."],["ފަހެ، އެއުރެންނަށް ނަހީކުރެއްވި ކަންތަކާމެދު، އެއުރެން ބޮޑާވެގަތްހިނދު، ތިމަންރަސްކަލާނގެ އެއުރެންނަށް وحى ކުރެއްވީމެވެ. ދެރަވެ، ނިކަމެތިވެގެންވާ ރާމާމަކުނުތަކެއް ކަމުގައި ތިޔަބައިމީހުންވާށެވެ! (166)","އެބައިމީހުން ނުކިޔަމަންތެރިވެ، ބޮޑާވެގަނެ، އެބައިމީހުންނަށް ނަހީކުރެއްވި ކަންތަކުން ދުރުވާން ދެކޮޅުހެދުމުން ތިމަންރަސްކަލާނގެ އެބައިމީހުން ރާމާމަކުނަށާ އޫރަށް ބަދަލުކުރެއްވީމެވެ. އަދި އެބައިމީހުން ހުރިހާ ހެޔޮކަމަކުން ދުރުކުރައްވައި، އެބައީހުން ދެރަކުރައްވައި ނިކަމެތިކުރެއްވީމެވެ. އެހެންކަމުން މިތަނުގައި ބަޔާންކުރައްވާފައިވާ ގޮތުން އެބައިމީހުން މާތް ﷲގެ އަމުރާ ޚިލާފުވުމުން އެބައިމީހުންގެ މައްޗަށް ގަދަފަދަވެގެންވާ ޢަޛާބެއް މާތް ﷲ ފޮނުއްވިއެވެ. އެހެނަސް އެބައިމީހުން އެބައިމީހުންގެ ޢަމަލު ނުހުއްޓިއެވެ. ދެން އެބައިމީހުން އެކަން ނުހުއްޓައި ނުކިޔަމަންތެރި ކަމުގައި ދެމިތިބުމުން މާތް ﷲ އެބައިމީހުން ރާމާމަކުނަށާއި އޫރަށް ބަދަލު ކުރެއްވިއެވެ. ދެން މާތް ﷲ ބަޔާންކުރައްވަނީ ޤިޔާމަތާ ޖެހެންދެން ޢަޛާބު އެބައިމީހުންނާއެކު ދެމިގެންދާނެ ކަމުގައެވެ. އެބައިމީހުންގެ އިސްވެދާ މީހުންގެ ފުށުން ފަހުން އަންނަ މީހުންނަށް އެކަން ވާރުތަވަމުން ދާ ގޮތަށެވެ. އެކަލާނގެ ވަޙީކުރައްވަނީ"],["އަދި ކަލޭގެފާނުގެ ވެރިރަސްކަލާނގެ އެންގެވިހިނދު ހަނދުމަކުރާށެވެ! ހަމަކަށަވަރުން، އެއުރެންނަށް ނުބައިވެގެންވާ عذاب ގެ ރަހަ ދައްކާނޭ ބަޔަކު قيامة ދުވަހަށް ދާނދެން އެކަލާނގެ އެއުރެންގެ މައްޗަށް ފޮނުއްވާހުށްޓެވެ. ހަމަކަށަވަރުން، ކަލޭގެފާނުގެ ވެރިރަސްކަލާނގެއީ، عقاب ދެއްވުން އަވަސްވެވޮޑިގެންވާ ރަސްކަލާނގެއެވެ. އަދި ހަމަކަށަވަރުން، އެކަލާނގެއީ، ގިނަގިނައިން ފާފަފުއްސަވާ، رحيم ވަންތަ ރަސްކަލާނގެއެވެ. (167)",'ކަލޭގެފާނުގެ ވެރިރަސްކަލާނގެ ފާޅުގައި އިޢުލާން ކުރައްވައި، އެކަލާނގެ ޒާތުފުޅުގެ މައްޗަށް ލާޒިމުކުރެއްވި ހިނދު ހަނދުމަކުރާށެވެ. ޤިޔާމަތާ ޖެހެންދެން، ޔަހޫދީން ނިކަމެތިކޮށް، ބިމުން ފައްސާލައި، އެންމެ ނުބައި ބާވަތްތަކުގެ ޢަޛާބު އެބައިމީހުންނަށް ދޭނޭ ބަޔަކު އެބައިމީހުންގެ މައްޗަށް ވެރިކުރައްވާނޭ ކަމަށެވެ. އެބައިމީހުން މާތް ﷲއަށާއި، އެކަލާނގެ ރަސޫލާއަށް ކާފިރުވެ، އެކަލާނގެ ޙަރާމްކުރެއްވި ކަންކަމަށް އަރައިގަނެ، ބިންމަތީގައި ފަސާދަކުރީތީއެވެ. މާތް ﷲ އަށް އުރެދުނު މީހަކަށް އެކަލާނގެ ޢަޛާބު އަވަސްވެގެން ވެއެވެ. އަދި އެކަލާނގެއީ ކިޔަމަންތެރިވެ، ތަޤްވާވެރިވާ މީހުންނަށް ރަޙްމަތާއި ފާފަފުއްސެވުން ތަނަވަސް ރަސްކަލާނގެއެވެ. ފަހެ، މާތް ﷲ ވަނީ އެކަލާނގެ ވަޢުދު ފުއްދަވާފައެވެ. މިގޮތުން މަޖޫސީ ބުޚްތުނައްޞަރު އެބައިމީހުންގެ މައްޗަށް ފާކުރެއްވުމުން، އޭނާ އެބައިމީހުން ހައްޔަރުކޮށް ޤަތުލުކުރިއެވެ. ނަޞާރާއިން އެބައިމީހުންގެ މައްޗަށް ފާކުރެއްވުމުން އެބައިމީހުން ޔަހޫދީން ނިކަމެތިކޮށް އިސްލާމްދީން އައުމުގެ ކުރިން އެބައިމީހުން އަތުން ޖިޒީ ނެގިއެވެ. އެންމެ ފަހުގެ ނަބިއްޔާ މުޙައްމަދު ﷺ އެބައިމީހުންގެ މައްޗަށް ބާރުވެރިކުރެއްވުމުން އެކަލޭގެފާނު އެބައިމީހުން މަދީނާއިންނާއި، ޚައިބަރުންނާއި، ޢަރަބިކަރައިން ބޭރުކުރެއްވިއެވެ. އަދި އެންމެ ފަހަކަށް އެބައިމީހުންގެ މައްޗަށް ނާޒީ ހިޓްލަރު ފާކުރެއްވުމުން އޭނާ އެބައިމީހުންގެ ގެދޮރު އަތުލައި، އަންދައި ހެދިއެވެ. އޭނާ އެބައިމީހުން ޤަތުލުކޮށް ބިމުގެ އެތަން މިތަނަށް ފައްސާލައި، މުޅިން ނެތިކޮށްނުލީ ކިރިޔާއެވެ. މާތް ﷲގެ އިރާދަފުޅާއެކު، ފައިޞަލާކުރަނިވި ހަނގުރާމައެއްގައި މުސްލިމުން އެބައިމީހުން ޤަތުލުކުރަންދެން، އެބައިމީހުންގެ މައްޗަށް ޢަޛާބު ދަމަހައްޓަވަން މާތް ﷲ ވެވޮޑިގަތް ވަޢުދު ކުރިއަށް ދާނެއެވެ. އެންމެ ފަހުގެ ރަސޫލާ މުޙައްމަދު ﷺ ދެއްވާފައިވާ މިޚަބަރު ތެދު ވާނީ އޭރުންނެވެ. عَنْ أَبِي هُرَيْرَةَ، أَنَّ رَسُولَ اللَّهِ صلى الله عليه وسلم قَالَ ‏ "‏لاَ تَقُومُ السَّاعَةُ حَتَّى يُقَاتِلَ الْمُسْلِمُونَ الْيَهُودَ فَيَقْتُلُهُمُ الْمُسْلِمُونَ ........ الحديث.) (صحيح مسلم، كتاب الفتن وأشراط الساعة، بَاب لَا تَقُومُ السَّاعَةُ حَتَّى يَمُرَّ الرَّجُلُ بِقَبْرِ الرَّجُلِ فَيَتَمَنَّى أَنْ يَكُونَ مَكَانَ الْمَيِّتِ مِنْ الْبَلَاءِ) (އަބޫހުރައިރާ رضي الله عنه ގެ އަރިހުން ރިވާވެގެން ވެއެވެ. ރަސޫލުﷲ ﷺ ޙަދީޘުކުރެއްވިއެވެ. "މުސްލިމުން ޔަހޫދީންނާ ހަނގުރާމަކޮށް، މުސްލިމުން އެބައިމީހުން ޤަތުލުކުރަންދެން ޤިޔާމަތް ނުވާހުއްޓެވެ........") (ޞަޙީޙު މުސްލިމް، ޙަދީޘު: 2922) އެދުވަހަކުން މާތް ﷲގެ ނަޞްރާމެދު މުއުމިނުން އުފާކުރާނެއެވެ. \n ދެން މާތް ﷲ ބަޔާންކުރައްވަނީ ޔަހޫދީންގެ އެންމެންނަކީ ނުބައިނުލަފާ މީހުން ނޫން ކަމުގައެވެ. އެބައިމީހުންގެ ތެރެއިންވެސް ރަނގަޅު މީހުންނާ ނުބައި މީހުން ވެއެވެ. އެކަލާނގެ ވަޙީކުރައްވަނީ'],["އަދި ބިމުގައި ތިމަންރަސްކަލާނގެ އެއުރެން أمّة ތަކަކަށް ބައިބައިކުރެއްވީމެވެ. އެއުރެންގެ ތެރެއިން ހެޔޮލަފާ މީހުންވެއެވެ. އަދި އެނޫންމީހުންވެސް އެއުރެންގެ ތެރެއިންވެއެވެ. ހެޔޮގޮތްތަކާއި، ނުބައިގޮތްތައް މެދުވެރިކުރެއްވުމުން، ތިމަންރަސްކަލާނގެ އެއުރެން امتحان ކުރެއްވީމެވެ. (އެއީ) އެއުރެން (ހެޔޮމަގަށް) އެނބުރި އައުމަށްޓަކައެވެ. (168)","އަދި ބިމުގައި ތިމަންރަސްކަލާނގެ އެބައިމީހުން އުއްމަތްތަކަކަށް ބައިބައި ކުރެއްވީމެވެ. ކޮންމެ ރަށެއްގައި ވެސް އެބައިމީހުންގެ ތެރެއިން ބަޔަކު ވެއެވެ. އެބައިމީހުން ވަޒަންވެރިވާނެ އަމިއްލަ ވަޒަނެއް އެބައިމީހުންނަށް ނެތެވެ. އެބައިމީހުން ބާރުވެރި ބަޔަކަށް ނުވުމަށެވެ. މިހާރު މުޤައްދަސް ބިމަށް އެބައިމީހުން ޖަމާވެފައި އެވަނީ، އިރާދަކުރެއްވިއްޔާ، މުސްލިމުން އަތުން ޤަތުލުވުމަށެވެ. އެބައިމީހުންގެ ތެރޭގައި ހެޔޮލަފާ ބަޔަކުވެސް ވެއެވެ. އެއީ މަދު ބައެކެވެ. އަދި ތަޤްވާވެރިކަމާއި، ހެޔޮލަފާކަމަށްވުރެ ދަށުދަރަޖައިގެ މީހުންވެއެވެ. ގިނައީ އެބައިމީހުންނެވެ. ނިޢުމަތާއި، މުޞީބާތުން ތިމަންރަސްކަލާނގެ އެބައިމީހުން އިމްތިޙާނު ކުރެއްވީމެވެ. ބައެއް ފަހަރު އެބައިމީހުންގެ މައްޗަށް ރިޒުޤާއި ތަނަވަސްކަމުގެ ދޮރުތައް ހުޅުއްވެވިއިރު، އަނެއްބައި ފަހަރު ހަނަފަސްކަމާއި ދަތިކަމުގެ ދޮރުތައް ހުޅުއްވެވީމެވެ. އެބައިމީހުން ކާފިރުކަމާއި އުރެދުން ދޫކޮށް ޙައްޤުގެ މަގަށް އެނބުރި އާދޭތޯއެވެ."],["ފަހެ، ފޮތް ވާރުތަވީ ބަޔަކު އެއުރެންގެ ފަހުން އައޫއެވެ. އެއުރެން މިދުނިޔޭގެ މުދަލުގައި ހިފަތެވެ. އަދި އެއުރެން ބުނެތެވެ. ތިމަންމެންނަށް ފާފަފުއްސަވާނެތެވެ. އަދި ހަމައެފަދަ މުދަލެއް، އެއުރެންނާ ހަމަޔަށް އަޔަސް އޭގައި އެއުރެން ހިފަތެވެ. اللَّه އާމެދު حق ބަސްމެނުވީ އެއުރެން ނުބުނުމަށް، ފޮތުގެ ކަށަވަރުވެގެންވާ عهد އެއުރެންގެ މައްޗަށް ނުހިއްޕަވާ ހެއްޔެވެ؟ އަދި އެފޮތުގައިވާގޮތް އެއުރެން އުނގެނި ދަސްކުރޫއެވެ. އަދި تقوى ވެރިވާ މީހުންނަށް آخرة ގެ ގޮވަތި މާހެޔޮކަން ބޮޑެވެ. ފަހެ، ތިޔަބައިމީހުންނަކަށް ނުވިސްނޭހެއްޔެވެ؟ (169)","ހެޔޮލަފާ މީހުންނާއި ނުބައި މީހުން ތިބި ކާބަފައިންނަށް ފަހު، ދެން އައީވެސް އެބައިމީހުންގެ ކިބައިގައި ހެޔޮ ކަމެއް ނެތް ބައެކެވެ. އެބައިމީހުންނަށް ކާބަފައިންގެ ފަރާތުން ތައުރާތު ވާރުތަ ވިއެވެ. އެބައިމީހުން ރިޝްވަތު ހިފައި، ޙަރާމް ތަކެތި ކައެވެ. އަދި މިކަންކަން ފޮރުވައިގެން ތިބެ، ތިމަންމެން ކުރި ކަންތައް މާތް ﷲ ފުއްސަވައި ދެއްވާނެއޭ އެބައިމީހުން ބުނެއެވެ. މިއީ އެބައިމީހުން އަމިއްލަ ނަފްސަށް ހެއްލިގަތުމެވެ. އަދި މާތް ﷲއާ މެދު ދޮގުހެދުމެވެ. ފާފަފުއްސެވުމަށް އެދޭއިރު އެބައިމީހުން ފާފަކުރުމާއި، ޙަރާމް ތަކެތި ކެއުން މަތީގައި ދެމިތިބެއެވެ. ދުނިޔޭގެ ފަނާވަނިވި މުދަލުން އެބައިމީހުންނަށް އެއްޗެއް ލިބޭ އިރަށް، ޙަލާލުތޯ ޙަރާމްތޯ ބެލުމަށް އެއްވެސް ފަރުވާލެއް ނުބަހައްޓައި އޭގައި ހިފައެވެ. ތެދުބަސް ބުނުމަށާއި، މާތް ﷲއާ މެދު ދޮގުނުހެދުމަށް އެބައިމީހުންގެ ކިބައިން މާތް ﷲ ކަށަވަރުވެގެންވާ ޢަހުދު ނުހިއްޕަވާ ހެއްޔެވެ؟ އެބައިމީހުން ފާފަކުރުމާއި ޙަރާމްތަކެތި ކެއުން މަތީ ދެމިތިބި ޙާލު މާތް ﷲ އެބައިމީހުންގެ ފާފަފުއްސަވާނޭކަމަށް އެބައިމީހުން ދަޢުވާކުރަނީ ކިހިނެއް ހެއްޔެވެ؟ އެބައިމީހުން ތައުރާތު ކިޔަވައި، އޭގައިވާ އެއްޗެއް ރަނގަޅަށް ދަނެގަނެ، މާތް ﷲއާ މެދު ހަދައިގެން ދޮގުބުނި މީހާގެ ނިމުން އެބައިމީހުންނަށް އެނގޭ ޙާލުގައެވެ. މާތް ﷲއަށް ބިރުވެތިވާ މީހުންނަށް މިދުނިޔެއަށް ވުރެ ޢާޚިރަތް މާ ހެޔޮކަން ބޮޑުވެގެންވެއެވެ. އެބައިމީހުން މިކަން ވިސްނައި، ޙަރާމްތަކެތި ކެއުން ދޫކޮށްލާކަށް ނުވޭހެއްޔެވެ؟"],["ފޮތުގައި ހިފަހައްޓައި، ނަމާދު قائم ކޮށް އުޅުނު މީހުން (ދަންނާށެވެ!) ހަމަކަށަވަރުން، إصلاح ކުރާމީހުންގެ ދަރުމަ، ތިމަންރަސްކަލާނގެ ގެއްލެނި ނުކުރައްވާހުށީމެވެ. (170)","އަދި މާތް ﷲގެ ފޮތުގައި ހިފަހައްޓައި، އޭގައިވާ ޙުކުމްތަކާ އެއްގޮތަށް ޢަމަލުކޮށް، ނަމާދު އޭގެ ރުކުންތަކާ އަދަބުތަކާ އެކު ކުރުމަށް ފަރުވާތެރިވާ މީހުން، ތަޤްވާވެރި ހެޔޮލަފާ މީހުން ކަމުގައި ވީތީ އެބައިމީހުންގެ ދަރުމަ ތިމަންރަސްކަލާނގެ ގެއްލެނި ނުކުރައްވާހުށީމެވެ."],["އަދި ތިމަންރަސްކަލާނގެ އެއުރެންގެ މައްޗަށް ފަރުބަދަ އުފުއްލެވިހިނދު، ހަނދުމަކުރާށެވެ! އެ ފަރުބަދަ އެއުރެންގެ މައްޗަށް އޮތް ހިޔާވައްސެއް ކަހަލައެވެ. އެ ފަރުބަދަ އެއުރެންގެ މައްޗަށް ވެއްޓިދާނެކަމަށް އެއުރެން ހީކުޅައޫއެވެ. (ތިމަންރަސްކަލާނގެ وحى ކުރެއްވީމެވެ.) ތިމަންރަސްކަލާނގެ ތިޔަބައިމީހުންނަށް ދެއްވި ފޮތުގައި، ބާރާއެކު ތިޔަބައިމީހުން ހިފަހައްޓާށެވެ! އަދި އެ ފޮތުގައިވާ ކަންތައް ތިޔަބައިމީހުން ހަނދުމަކުރާށެވެ! (އެއީ) ތިޔަބައިމީހުން تقوى ވެރިވުމަށްޓަކައެވެ. (171)","ތިމަންރަސްކަލާނގެ ޠޫރު ފަރުބަދަ ލުއްސަވައި، އެބައިމީހުންގެ މައްޗަށް ހިޔަލެއްހެން އެ އުފުއްލެވުމުން، އެބައިމީހުންގެ މައްޗަށް އެފަރުބަދަ ވެއްޓޭނެކަމަށް އެބައިމީހުން ޔަޤީންކުރި ހިނދު ހަނދުމަކުރާށެވެ. އެހިނދު ތިމަންރަސްކަލާނގެ އެބައިމީހުންނަށް ވަޙީކުރެއްވީމެވެ. ތިޔަބައިމީހުން ތައުރާތުގެ ޙުކުމްތަކުގައި ފުރިހަމައަށް ހިފާހުށިކަމެވެ. އެހެންނޫންނަމަ، އެފަރުބަދައިން ތިޔަބައިމީހުން ޗަސްކުރައްވާހުށީމެވެ. އަދި އެފޮތުގައިވާ އަމުރުތަކާއި ނަހީތައް ހަނދާންކޮށް، އެކަންތައް ތިޔަބައިމީހުންގެ ދިރިއުޅުމުގައި ތަންފީޒުކުރާށެވެ. ތިޔަބައިމީހުން މާތް ﷲގެ ޢަޛާބަށް ރައްކާތެރިވުމަށެވެ. ރިވާވެގެން ވެއެވެ. ތައުރާތުގައި އައިސްފައިވާ ބުރަ ތަކުލީފުތަކުގެ ސަބަބުން އޭގައިވާ ޙުކުމްތައް ޤަބޫލު ކުރުމަށް ބަނީއިސްރާއީލު މީހުން ދެކޮޅު ހެދިއެވެ. ދެން. ޠޫރު ފަރުބަދަ ހުރި ތަނުން ލުއްސަވައި، އެބައިމީހުންގެ ބޯމައްޗަށް އެފަރުބަދަ އުފުއްލެވުމަށް މާތް ﷲ ޖިބްރީލު عليه السلام އަށް އަމުރުކުރެއްވިއެވެ. ދެން އެބައިމީހުންނަށް ބުނެވުނެވެ. ތިޔަބައިމީހުން ތައުރާތު ޤަބޫލުކުރާށެވެ. ނޫންނަމަ، ތިޔަބައިމީހުންގެ މައްޗަށް އެ ފަރުބަދަ ވައްޓައިލެވޭނެއެވެ. ދެން ފަރުބަދަ ވެއްޓިދާނެތީ ބިރުން އެބައިމީހުން އެންމެން ސަޖިދައަށް ތިރިވިއެވެ. އެހެންކަމުން ލޮލުގެ ކޮޅުން އުޑާ ދިމާއަށް ބަލަހައްޓައިގެން އޮވެ އެމީހެއްގެ ވާތު ބުމައިގެ މަތީގައި ސަޖިދަކުރާ މީހަކު މެނުވީ ޔަހޫދީންތެރެއިން ނުފެންނާނެއެވެ."],["އަދި ކަލޭގެފާނުގެ ވެރިރަސްކަލާނގެ އާދަމުގެދަރިންގެ ކިބައިން އެއުރެންގެ ބުރިކަށިތަކުން އެއުރެންގެ ދަރިފަސްކޮޅު ނެރުއްވައި އެއުރެންގެ އަމިއްލަ نفس ތަކުގެ މައްޗަށް އެއުރެން ހެކިކުރެއްވިހިނދު ހަނދުމަކުރާށެވެ! (އެކަލާނގެ وحى ކުރެއްވިއެވެ.) ތިޔަބައިމީހުންގެ ވެރިރަސްކަލާނގެ ކަމުގައި، ތިމަންރަސްކަލާނގެ ވޮޑިގެން ނުވަންހެއްޔެވެ؟ އެއުރެން ދެންނެވޫއެވެ. ނޫނެކެވެ. (އިބަރަސްކަލާނގެއީ، އަޅަމެންގެ ވެރިރަސްކަލާނގެއެވެ.) އެކަމަށް އަޅަމެން ހެކިވެއްޖައީމުއެވެ. (އެކަން އެހެންވީ) މިކަމާމެދު غافل ވެގެންވާ ބަޔަކު ކަމުގައި ހަމަކަށަވަރުން، ތިމަންމެންވީމުއޭ، قيامة ދުވަހުން ތިޔަބައިމީހުން ބުނާނެކަމަށްޓަކައެވެ. (172)","އަދި އާދަމުގެ ދަރިންގެ ބަފައިންގެ ބުރިކަށިން އެބައިމީހުންގެ ދަރިފަސްކޮޅު ނެރުއްވައި، މާތް ﷲއީ އެއްކައުވަންތަ ރަސްކަލާނގެ ކަމާއި، އެކަލާނގެއީ އެބައިމީހުންގެ ވެރިރަސްކަލާނގެ ކަމުގައި އެބައިމީހުން އިޤްރާރުކުރައްވައި، އެބައިމީހުން އެކަމަށް ހެކިވި ހިނދު ހަނދުމަކުރާށެވެ. މި ޢަހުދުގެ ވާހަކަ ތިމަންމެން ނުދެނަހުރީމޭ، ތިމަންމެނަށް މީގެ ވާހަކަ ކުރިން އަންގަވާފައި ނެތޭޤިޔާމަތް ދުވަހު އެބައިމީހުން ބުނެފާނެތީއެވެ."],["ނުވަތަ ތިޔަބައިމީހުން ބުނާނެކަމަށްޓަކައެވެ. شريك ކޮށްއުޅުނުކަން ކަށަވަރީ، މީގެކުރިން ތިމަންމެންގެ ކާބަފައިންނެވެ. ތިމަންމެންވީ، އެއުރެންގެ ފަހުން އައި ދަރިފަސްކޮޅެއްކަމުގައެވެ. ފަހެ، باطل ގޮތަށް އުޅުނުމީހުން ކުޅަކަންތަކަށްޓަކައި، ތިމަންމެން ހަލާކުކުރައްވަނީތޯއެވެ؟ (173)",'އަދި ޝިރުކު ކުރީ ތިމަންމެންގެ ކާބަފައިންނޭ، ތިމަންމެން ކާބަފައިންގެ މަގުން ހިނގީއޭ، އެބައިމީހުންގެ ގޮތްތަކަށް ތިމަންމެން ތަބަޢަވީއޭ، ތިމަންމެން އައީ އެބައިމީހުންގެ ފަހުންނޭ، ތިމަންމެނަށް ތައުޙީދުގެ މަގަށް ތެދުމަގު ނުލިބުނީ އެހެންވެއޭ، ތިމަންމެންގެ މަގުފުރެދިފައިވާ ކާބަފައިންގެ ތެރެއިން ބަޔަކު ކާފިރުވީ ކަމަށްޓަކައި ތިމަންމެން ނެތިކޮށްލައްވަނީހޭ ތިޔަބައިމީހުން ބުނެފާނެތީއެވެ. \n އަހުރެން ބުނަމެވެ. މި އާޔަތުގެ ތަފްސީރުގައި ތަފްސީރު ޢިލްމުވެރިންގެ ދެ ބަހެއް ވެއެވެ. ފުރަތަމަ ބަހަކީ މާތް ﷲ އާދަމު عليه السلام ހެއްދެވި ހިނދު، އެކަލޭގެފާނުގެ ބުރިކަށިފުޅުން އެކަލޭގެފާނުގެ ދަރިފަސްކޮޅު ނެރެއްވިއެވެ. އެބައިމީހުން ޒައްރާތަކެއް ފަދައިން ވާ ޙާލުގައެވެ. އަދި އެކަލާނގެއީ އެބައިމީހުންގެ ވެރިރަސްކަލާނގެ ކަމަށް އެބައިމީހުންގެ ކިބައިން ޢަހުދު ހިއްޕެވިއެވެ. ދެން، އެބައިމީހުން އެކަމަށް އިޤްރާރުވެ ހެކިވިއެވެ. ދެވަނަ ބަހަކީ މިއާޔަތުގައި ވަނީ ކައުނުގައިވާ، މާތް ﷲ ވޮޑިގެންވުމާއި، އެއްކައުވަންތަކަމުގެ ދަލީލުތަކަށް ޖައްސަވާފައިވާ މިސާލަކާއި ކުރައްވާފައިވާ ތަސްވީރެކެވެ. "كُلُّ مَوْلُودٍ يُولَدُ عَلَى الْفِطْرَةِ" (صحيح البخاري، كتاب الجنائز، باب ما قيل في أولاد المشركين) (ކޮންމެ ކުއްޖަކުވެސް އުފަންވަނީ ފިޠްރަތުގެ މަތީގައެވެ.) (ޞަޙީޙުލް ބުޚާރީ، ޙަދީޘު: 1385) މި ޙަދީޘަކީ އެކަމުގެ ދަލީލެކެވެ. \n މިކަމާބެހޭ ޙަދީޘުތަކާއި އަޘަރުތައް ގެންނެވުމަށް ފަހު އިބްނު ކަޘީރު ވިދާޅުވިއެވެ. މި ޙަދީޘުތަކުން ދަލީލުކޮށްދެނީ މާތް ﷲ އާދަމު عليه السلام ގެ ދަރިފަސްކޮޅު އެކަލޭގެފާނުގެ ބުރިކަށިފުޅުން ނެރުއްވައި ސުވަރުގެއަށް ދާނެ މީހުންނާއި ނަރަކައަށް ދާނެ މީހުން ވަކިކުރެއްވި ކަމެވެ. ދެން، އެކަލާނގެއީ އެބައިމީހުންގެ ވެރިރަސްކަލާނގެ ކަމަށް ހެކިކުރުވި ވާހަކަ އަންނަނީ މަރްފޫޢު ނޫން، މައުޤޫފު ދެ ޙަދީޘެއްގައެވެ. (މައުޤޫފު ޙަދީޘަކީ ރަސޫލާ ﷺ އާއި ހަމައަށް އޭގެ ސަނަދު ނުދާ ޙަދީޘެވެ.) ވީމާ، އިހާއި ފަހުގެ މީހުންގެ ތެރެއިން ބަޔަކު ބުނެފައިވަނީ މި ހެކިކުރުވުމުގެ މާނައަކީ ތައުޙީދު އެބައިމީހުންގެ ފިޠުރަތުގައި ލެއްވެވުމެވެ. އަލްޙަސަނު އަލްބަޞްރީ ވެސް މިއާޔަތުގެ ތަފްސީރުގައި ވިދާޅުވަނީ އެހެންނެވެ. އެހެންކަމުން، މާތް ﷲ ވަޙީކުރެއްވީ ﴿مِنۢ بَنِىٓ ءَادَمَ ﴾ (އާދަމުގެ ދަރީންގެ ކިބައިން) އެވެ. من آدم (އާދަމުގެ ކިބައިން) އޭ ވަޙީނުކުރައްވައެވެ. އަދި އެކަލާނގެ ވަޙީކުރައްވާފައި ވަނީ ﴿ مِن ظُهُورِهِمْ ﴾ (އެބައިމީހުންގެ ބުރިކަށިތަކުން) އެވެ. މިން من ظهره (އެކަލޭގެފާނުގެ ބުރިކަށިން) އޭ ވަޙީނުކުރައްވައެވެ. ދެން ވަޙީކުރެއްވީ ﴿ذُرِّيَّتَهُمْ﴾ (އަބައިމީހުން ދަރިފަސްކޮޅު) އެވެ.'],["ތިމަންރަސްކަލާނގެ آية ތައް ބަޔާންކޮށްދެއްވަނީ، އެފަދައިންނެވެ. އަދި އެއުރެން (حق ގެ މަގަށް) އެނބުރި އައުމަށްޓަކައެވެ. (174)","މާތް ﷲގެ ޤުދްރަތްތެރިކަމާއި، އެކަލާނގެ އެއްކައުވަންތަކަމުގެ ދަލީލުތައް ތަފްޞީލުކޮށް ބަޔާންކުރައްވާ ފަދައިން ޙުކުމްތައް ކަނޑައެޅުމުގެ އާޔަތްތައް ތިމަންރަސްކަލާނގެ ބަޔާންކުރައްވަނީ މީސްތަކުން އެއާޔަތްތަކާ މެދު ވިސްނައި، އެބައިމީހުން ތިބި ބާޠިލު ގޮތްތައް ދޫކޮށްލައި، ލޯމަރާލައިގެން ތިބެ ކާބަފައިންގެ މަގުން ހިނގުމާއި، ޝިރުކުކުރުން ދޫކޮށްލުމަށެވެ."],["ތިމަންރަސްކަލާނގެ آية ތައް އެމީހާއަށް ލިބިދެއްވުމުން، އެއިން ވަކިވެގަތް މީހާގެ خبر ކަލޭގެފާނު އެއުރެންނަށް ކިޔައިދެއްވާށެވެ! ދެން شيطان އާ އޭނާގެ ފަހަތުން ދިޔައެވެ. ފަހެ، މަގުފުރެދިގެންވާ މީހުންގެ ތެރެއިން އޭނާ ވިއެވެ. (175)","މިއީ ބަނީއިސްރާއީލުގެ ޢިލްމުވެރިންގެ ގެތެއިން ބަލްޢަމް ބިން ބާޢޫރާއޭ ކިޔާ މީހެއްގެ ވާހަކައެވެ. މަދްޔަންގެ ރަސްގެފާނަށް ﷲގެ މަގަށް ދަޢުވަތު ދިނުމަށް މޫސާ عليه السلام އޭނާ ފޮނުއްވިއެވެ. އޭނާ ދިއުމުން ރަސްގެފާނު އޭނާއަށް ރިޝްވަތުދީ އޭނާ ކައިރި ކުރިއެވެ. އަދި މޫސާ عليه السلام ގެ ދީން ދޫކޮށްލައި ރަސްގެފާނުގެ ދީނަށް ތަބަޢަވުމަށްޓަކައި އޭނާގެ މައްޗަށް މުދާ އޮއްސުމުން އޭނާ އެގޮތަށް ހެދިއެވެ. އޭނާ ތެދުމަގުން އެއްކިބާވެ މަގުފުރެދުނެވެ. އަދި އޭނާ ކުރި ނުބައި ކަންތަކުގެ ސަބަބުން އެތައް ބަޔަކު މަގުފުރެއްދިއެވެ. މާނައީ އޭ މުޙައްމަދު ﷺ އެވެ! ތައުރާތުގެ ސިފައިގައި މާތް ﷲ ބާވައިލެއްވި ފޮތުގައިވާ ޢިލްމުން ބައެއް ލިބުމުން، ކަންބަޅި ފަދަ އެއްޗެއްގެ ހަންގަނޑު ދަމައިގަންނަ ހެން އެޢިލްމު ތިމާގެ ހަށިގަނޑުން ދަމައި ބޭރުކޮށްލައި، މާތް ﷲގެ އާޔަތްތަކަށް ކާފިރުވެ ނަގައި އެއްލާލައި، ޝައިޠާނާ އޭނާއާ ގުޅި އޭނާގެ އެކުވެރިއަކަށްވެ، މަގުފުރެދުމުގައި ސާބިތުވެ ތިބި މީހުންނާއެކު ވީ ގެއްލެނިވެފައިވާ ޢިލްމުވެރިޔާގެ ވާހަކަ ޔަހޫދީންނަށާއި އެންމެހާ މީސްތަކުންނަށް ކިޔައިދެއްވާށެވެ. ﴿فَانسَلَخَ مِنْهَا﴾ ގައި އެވަނީ އީމާންކަން ހުރީ އޭނާގެ ބޭރުފުށުގައި ލާފައިހުރި ކުލައެއްހެން ކަމާއި، އޭނާގެ ހިތުތެރޭގައި އީމާންކަމުގެ އަސަރެއް ނެތް ކަމުގެ އިޝާރާތެވެ. އޭނާ އެއީމާންކަން ދޫކޮށް ދިޔައީ ހަރުފައެއް އޭގެ ހަންގަނޑު ދޫކޮށްލާ ފަދައިންނެވެ. އޭނާގެ ހިތުގައި އީމާންކަން ބިންވަޅު ނެގިފައި ވީނަމަ، އެގޮތަށް އެކަން ނުވީހެވެ. އަދި އެކަލާނގެ ވަޙީބަސްފުޅު ﴿فَأَتْبَعَهُ ٱلشَّيْطَـٰنُ﴾ ގައި ޝައިޠާނާއަށްވުރެ ވެސް މީހުން މަގުފުރެއްދުމުގައި އޭނާ ނުބައިކަމުގެ އިޝާރާތެއް ވެއެވެ. އޭނާ ޝައިޠާނާގެ އިމާމަކަށް ވެ، ޝައިޠާނާ އޭނާއަށް ތަބަޢަވާ ދަރިވަރަކަށް ވީ ފަދައެވެ. މަގުފުރެދުމުގައި ޙައްދު ފަހަނައަޅައިފައިވާ ޝާޢިރަކު ކިޔާފައިވާ ފަދައިންނެވެ.\n وكنت فتى من جُندِ إبليس فارتَقَى بي الحَالُ حتى صَارَ إبليسُ من جُندِي \n (އަހަރެން އިބްލީސުގެ ލަޝްކަރުގެ ޒުވާނެއް ކަމުގައި ވީމެވެ. އެންމެ ފަހުން އަހަރެންގެ ދަރަޖަ މަތިވެ، އިބްލީސް އަހަރެންގެ ލަޝްކަރުގެ މީހަކަށް ވިއެވެ.)"],["ތިމަންރަސްކަލާނގެ އިރާދަކުރެއްވިނަމަ، އެ آية ތަކުގެ ސަބަބުން އޭނާ މަތިވެރި ކުރެއްވީމުހެވެ. އެހެނެއްކަމަކު، އޭނާ ބިމަށް ލެނބިގަތެވެ. އަދި އޭނާގެ އަމިއްލަ އެދުމަށް تبع ވިއެވެ. ފަހެ، އޭނާގެ މިސާލު، ކުއްތާގެ މިސާލު ފަދައެވެ. އެއަށް حملة ދިނަސް، ދޫނެރެގެން އޮވެ މާނޭވާލައެވެ. ނުވަތަ އޭތިދޫކޮށްލިޔަސް، ދޫނެރެގެން އޮވެ މާނޭވާލައެވެ. ތިމަންރަސްކަލާނގެ آية ތައް ދޮގުކުޅަމީހުންގެ މިސާލަކީ އެއީއެވެ. ފަހެ، ކަލޭގެފާނު ވާހަކަތައް ކިޔައިދެއްވާށެވެ! (އެއީ) އެއުރެން ފިކުރުކުރުމަށްޓަކައެވެ. (176)","ތިމަންރަސްކަލާނގެ އިރާދަކުރެއްވިނަމަ، އޭނާއަށް ލިބިފައިހުރި ޢިލްމާއި ތައުރާތުގެ އާޔަތްތަކުން ތިމަންރަސްކަލާނގެ އޭނާ ހެޔޮލަފާ ޢިލްމުވެރިންގެ ދަރަޖައަށް މަތިވެރިކުރެއްވީމުހެވެ. އެހެނެއްކަމަކު، އޭނާ ދުނިޔެއާ ދިމާއަށް ލެނބި، އެތަނުގައި ހުރުމަށް އިސްކަންދީ، އާޚިރަތުގެ މައްޗަށް އެތަނުން ލިބޭ ފަނާވަނިވި އެތިކޮޅަށް އިސްކަންދިނެވެ. އަދި ދުނިޔެއަށް އިސްކަން ދިނުމުގައްޔާއި، ވެރިން ރުއްސުމުގައި އޭނާގެ ހަވާނަފުސަށް ތަބަޢަވުމުގެ ސަބަބުން އޭނާ އެންމެ ދަށު ދަރަޖައަށް ވެއްޓުނެވެ. ދަށު ދަރަޖައަށް ވެއްޓުމުގައި އޭނާގެ މިސާލަކީ ކުއްތާގެ މިސާލެވެ. އެސޮރު ފަހައި އޭގެ ފަހަތުން ދިއުމުން ދޫ ނެރެ އަޑުލައްވައެވެ. އެއީ ކުއްތާގެ ހިތް ބަލިކަމުންނާއި، އޭގެ ފުއްޕާމެއަށް ވަންނަ އޮކްސިޖަން މަދުކަމުން އޭގެ ޠަބީޢަތުގައި ހުންނަ ކަމެކެވެ. ފަހެ، އެސޮރު ދޫ ބޭރުކުރަނީ ނޭވާލާން އިތުރު ވައި ހޯދުމަށެވެ. މިގެނެސްދެވުނު ނުބައި މިސާލަކީ ޔަހޫދީ އަދި ނަޞާރާ އަޙްބާރުންނާއި ޢިލްމުވެރިންގެ ތެރެއިން މާތް ﷲގެ އާޔަތްތައް ދޮގުކުޅަމީހުންގެ މިސާލެވެ. އެބައިމީހުންނަށް މުޙައްމަދު ﷺ ގެ ސިފަފުޅުތަކާއެކު ތައުރާތާއި އިންޖީލު ދެއްވިއެވެ. އެހެންނަމަވެސް ވެރިކަމާއި، ދުނިޔޭގެ ލޯތްބަށްޓަކައި އެބައިމީހުން އެކަލޭގެފާނުގެ ސިފަފުޅުތައް ޤަބޫލުނުކުރިއެވެ. އަދި އެބައިމީހުންގެ ދީނުގެ ޙުކުމްތަކާ ކުޅުނެވެ. އެހެންވެ، އެބައިމީހުން ތައުރާތާއި އިންޖީލާއި މުޅިން ދުރަށް ދިޔައެވެ. ފަހެ، އޭ މުޙައްމަދު ﷺ އެވެ! ތިމަންރަސްކަލާނގެ ވަޙީކުރެއްވި މިވާހަކަތައް ކަލޭގެފާނު އެންމެހާ މީސްތަކުންނަށް ކިޔައިދެއްވާށެވެ. އެބައިމީހުން އެ ވާހަކަތަކާމެދު ވިސްނައި، ނަސޭހަތް ލިބި، ފިކުރުކުރޭތޯއެވެ."],["ތިމަންރަސްކަލާނގެ آية ތައް ދޮގުކޮށް، އަދި ހަމަ އެއުރެންގެ އަމިއްލަ نفس ތަކަށް އަނިޔާވެރިވެ އުޅުނުމީހުން، މިސާލެއްގެ ގޮތުން ނުބައިކަމާއެވެ! (177)","މިމިސާލަކީ، މާތް ﷲގެ އާޔަތްތައް ދޮގުކޮށް އެކަލާނގެ ދެއްވި ހިދާޔަތާއި ޢިލްމުގެ ނިޢުމަތް ޤަބޫލުކުރުމަށް ދެކޮޅު ހެދި މީހުންގެ ވަރަށް ހުތުރުކަން ބޮޑު މިސާލެކެވެ. އެބައިމީހުންގެ މިޢަމަލުން އަމިއްލަ ނަފުސަށް މެނުވީ އެބައިމީހުން އަނިޔާ ނުކުރެއެވެ. މާތް ﷲގެ ގަދަފަދަ ޢަޛާބަށް އެބައިމީހުންގެ ނަފުސުތައް ހުށަހެޅީތީއެވެ. ޤުރްއާނުގައި އައިސްފައިވާ މިސާލުތައް ރަނޅަށް ވިސްނި މީހަކަށް، ބުދަށް އަޅުކަންކުރާ މީހުންނަށް މާތް ﷲ ޖައްސަވާފައިވާ މިސާލަށްވުރެ، ނުބައި ޢިލްމުވެރިންނަށް ޖައްސަވާފައި މިސާލު މާ ހުތުރުކަން ބޮޑެވެ. ބުދަށް އަޅުކަންކުރާ މީހުންނަށް އެކަލާނގެ މިސާލު ޖައްސަވާފައި ވަނީ ވާފުރައިގެން އޮތް ފައިދިގު މަކުނާއި، ކާއެއްޗިހީގައި ޖައްސާ މެހިންނެވެ. އެކަމަކު ނުބައި ޢިލްމުވެރިންނަށް މިސާލު ޖައްސަވާފައި ވަނީ ކުއްތާ އާއި ޙިމާރުންނެވެ. ﴿كَمَثَلِ الْحِمَارِ يَحْمِلُ أَسْفَارًا﴾ (ފޮތްތަކެއް އުފުލާ ޙިމާރެއްގެ މިސާލެވެ.) އެހެނީ، އެބައިމީހުން ދުނިޔެއާ ހެދި މޮޔަވެ، އެތަނުގެ އުފާތަކަށާއި އެދުންތަކަށް ހެއްލުމުގެ ސަބަބުން އެބައިމީހުން ވަނީ ކުއްތާ އާއި ހިމާރު ފަދައިން ވެފައެވެ. އެއީ ޤުރްއާނުގައި އައިސްފައިވާ އެންމެ ހުތުރު ދެ މިސާލެވެ."],["اللَّه ތެދުމަގު ދެއްކެވި މީހާ (ދަންނާށެވެ!) ފަހެ، އެމީހަކީ ތެދުމަގު ލިބިގެންވާ މީހެކެވެ. އަދި އެކަލާނގެ މަގުފުރައްދަވާމީހާ (ދަންނާށެވެ!) ފަހެ، އެއުރެންނީ، ހަމަ ގެއްލެނިވެގެންވާ މީހުންނެވެ. (178)","މާތް ﷲ އެމީހަކަށް ހިދާޔަތު ދެއްވި މީހާއީ ހެޔޮކަންތަކަށް ތައުފީޤު ލިބިގެންވާ ބާއްޖަވެރިޔާއެވެ. އަދި އެކަލާނގެ މަގުފުރައްދައިފި މީހާއީ ގެއްލެނިވެގެންވާ އަބާއްޖަވެރިޔާ އެވެ. މަޤްޞަދަކީ ތެދުމަގު ދެއްކެވުމާ މަގުފުރެއްދެވުން އެއީ ޢިއްޒަތްތެރިކަމާއި، މަތިވެރިވަންތަ ކަމުގެ ވެރި ރަސްކަލާނގެ ކުޅަދުންވަންތަކަމުން ކުރައްވާ ކަމެއްކަން އެންގެވުމެވެ. ރަޙްމާނުވަންތަ ރަސްކަލާނގެ ތެދުމަގު ދެއްކެވުމަށްވުރެ ބޮޑު އުފާވެރިކަމަކާއި ބާއްޖަވެރިކަމެއް އިންސާނާއަށް ނުލިބޭނެއެވެ. ސުވަރުގެއަށް ވަދެވޭނީ އެ ހިދާޔަތު ލިބިގެން ކަމުގައި ވާތީއެވެ."],["ހަމަކަށަވަރުން، ތިމަންރަސްކަލާނގެ ޖިންނީންނާއި، އިންސީންގެ ތެރެއިން ގިނަބަޔަކު ނަރަކަޔަށްޓަކައި ހެއްދެވީމެވެ. އެ ހިތްތަކުން (حق ގޮތް) ނުވިސްނޭ ހިތްތަކެއް އެއުރެންނަށްވެއެވެ. އަދި އެ ލޯތަކުން (حق މަގު) ނުދެކޭ ލޯތަކެއް އެއުރެންނަށްވެއެވެ. އަދި އެ ކަންފަތްތަކުން (حق އަޑު) ނާހާ ކަންފަތްތަކެއްވެސް، އެއުރެންނަށްވެއެވެ. އެއުރެން ގެރިބަކަރި ޖަމަލު ފަދައެވެ. އަދި ކިއެއްތަ! އެތަކެއްޗަށް ވުރެވެސް އެއުރެން މަގުފުރެދުންބޮޑެވެ. އެއުރެންނަކީ ހަމަ غافل ވެގެންވާ ބަޔެކެވެ. (179)","ތިމަންރަސްކަލާނގެ ޖިންނީންނާއި އިންސީންގެ ތެރެއިން ގިނަބަޔަކު ނަރަކައަށްޓަކައި ހެއްދެވީމެވެ. އެބައިމީހުން ވާނީ އެނަރަކައިގައި އަނދާ ދަރަށެވެ. އެބައިމީހުންގެ ވަނީ ޙައްޤު ނުފެންނަ ކަނުވެފައިވާ ހިތްތަކެކެވެ. އަދި ތެދުމަގު ނުފެންނަ ލޯތަކެކެވެ. އަދި އާޔަތްތަކާއި ނަސޭހަތްތައް އަޑުނާހާ ކަންފަތްތަކެކެވެ. އެބައިމީހުން ޖަނަވާރުތަކެއް ފަދައެވެ. އަދި ކިއެއްތަ އެތަކެއްޗަށްވުރެ ވެސް އެބައިމީހުންގެ ހާލު ދެރައެވެ. އެހެނީ، ޖަނަވާރުތަކަށް އެސޮރުމެންނަށް ފައިދާ ހުރި ކަންކަމާ ގެއްލުން ހުރި ކަންކަން އެނގެއެވެ. އެކަމަކު ފައިދާ ހުރި ކަންކަމާ ގެއްލުން ހުރި ކަންކަން އެބައިމީހުންނަށް ނުއެނގެއެވެ. އެބައިމީހުން ނަރަކައާއި ދިމާއަށް އަވަސްވެގަންނަނީ އެހެންވެއެވެ. އެއީ ހަމަ ފުރިހަމައަށް ޣާފިލުވެފައިވާ މީހުންނެވެ. މިއާޔަތުގެ މުރާދަކީ އެބައިމީހުންގެ ފެނުމާއި އަޑުއެހުމުގެ ޙިއްސު އެއްގޮތަކަށްވެސް ނެތް ވާހަކައެއް ނޫނެވެ. އެޙިއްސުތަކުގެ ފައިދާ އެބައިމީހުންނަށް ނުލިބޭ ވާހަކައެވެ. މާތް ﷲ ވަނީ އެބައިމީހުންނަށް ހިތާއި، ފެނުމާއި، އަޑުއިވުމުގެ ޙިއްސުތަން ވާކަން ބަޔާންކުރައްވާފައެވެ. ނަމަވެސް އޭގެ ބޭނުން ފައިދާ ހުރިގޮތުގައި ނުހިފުމުން އެބައިމީހުން ޖަނަވާރު ފަދައިން ވީއެވެ."],["އެންމެރިވެތި ނަންފުޅުތައް ملك ވެގެންވަނީ، اللَّه އަށެވެ. ފަހެ، އެ ނަންފުޅުތަކުން ތިޔަބައިމީހުން އެކަލާނގެ حضرة އަށް دعاء ކުރާށެވެ! އަދި އެކަލާނގެ ނަންފުޅުތަކާމެދު، حق މަގުން އެއްކިބާވެ އުޅޭމީހުން، ތިޔަބައިމީހުން ދޫކޮށްލާށެވެ! އެއުރެން ކޮށްއުޅުނު ކަންތަކަށް އެއުރެންނަށް ޖަޒާ ދެއްވާހުށްޓެވެ. (180)","ނަންތަކުގެ ތެރެއިން އެންމެ ރިވެތި ނަންފުޅުތައް މިލްކުވެވޮޑިގެންވަނީ މާތް ﷲއަށެވެ. ތިޔަބައިމީހުން އެނަންތަކުން އެކަލާނގެ ޙަޟްރަތަށް ދުޢާކުރާށެވެ. އަދި މާތް ﷲއަށް ނަންފުޅު ނިސްބަތްކުރުމުގައި ތެދުމަގުން އެއްކިބާވެ، މަގުފުރެދިފައިވާ މީހުން ތިޔަބައިމީހުން ދޫކޮށްލާށެވެ. ބުދަށް އަޅުކަންކުރާ މީހުން ފަދައިންނެވެ. އެބައިމީހުން ވަނީ އެބައިމީހުން އަޅުކަންކުރާ ކަލާނގެތަކަށާއި ޠާޣޫތުތަކަށް މާތް ﷲގެ އިސްމުފުޅުތަކުން ނަގައިގެން ނަންދީފައެވެ. الله އިން اللات އެވެ. العزيز އިން العُزَّى އެވެ. އަދި المنّان އިން مناة އެވެ. އެބައިމީހުންގެ ކާފިރުކަމާއި، އެބައިމީހުން ނުބައި ޢަމަލުކުރުމުގެ ޖަޒާ އާޚިރަތް ދުވަހު އެބައިމީހުންނަށް ލިބޭނެއެވެ."],["حق ގޮތުގެމަތިން މަގުދައްކައި، އަދި އެގޮތުގެމަތީން عدل ވެރިވެއުޅޭ ބަޔަކު، ތިމަންރަސްކަލާނގެ ހެއްދެވި މީހުންގެ ތެރެއިންވެއެވެ. (181)",'ތިމަން ﷲ ހެއްދެވި އިންސާނުންގެ ތެރޭގައި މާތް ﷲގެ ޝަރީޢަތުގައި ބަހާއި ޢަމަލުން ހިފަހައްޓައި، މީސްތަކުންނަށް ހެޔޮކަންތަކަށް މަގުދައްކައި، އެބައިމީހުންނަށް އީމާންކަމަށް މަގުދައްކައި، މާތް ﷲގެ ފޮތާ އެއްގޮތަށް ޙުކުމްކުރާ އުއްމަތެއް ވެއެވެ. މިއީ މުޙައްމަދު ﷺ ގެ އުއްމަތުގެ ވާހަކައެވެ. ދެ ޝައިޚުން (އަލްބުޚާރީ އާއި މުސްލިމް) ރިވާކުރައްވާފައިވާ މި ޙަދީޘުގައި ވާ ފަދައިންނެވެ. عَنْ ثَوْبَانَ، قَالَ قَالَ رَسُولُ اللَّهِ صلى الله عليه وسلم: "لَا تَزَالُ طَائِفَةٌ مِنْ أُمَّتِي ظَاهِرِينَ عَلَى الْحَقِّ لَا يَضُرُّهُمْ مَنْ خَذَلَهُمْ حَتَّى يأْتِيَ أَمْرُ اللَّهِ وَهُمْ كذَلِك." (صحيح مسلم، باب قَوْلِهِ صَلَّى اللَّهُ عَلَيْهِ وَسَلَّمَ: «لاَ تَزَالُ طَائِفَةٌ مِنْ أُمَّتِي ظَاهِرِينَ عَلَى الْحَقِّ لاَ يَضُرُّهُمْ مَنْ خَالَفَهُمْ») (ޘައުބާންގެ އަރިހުން ރިވާވެގެން ވެއެވެ. އެކަލޭގެފާނު ވިދާޅުވިއެވެ. ރަސޫލުﷲ ﷺ ޙަދީޘުކުރެއްވިއެވެ. "ތިމަންކަލޭގެފާނުގެ އުއްމަތުގެ ތެރެއިން ބަޔަކު ޙައްޤު ގޮތުގައި ހިފަހައްޓައިގެން ތިބޭނެއެވެ. އެބައިމީހުން ނިކަމެތިކުރި ބަޔަކަށް ވެސް އަދި އެބައިމީހުންނާ ދެކޮޅުހެދި ބަޔަކަށް ވެސް އެބައިމީހުންނަށް ގެއްލުން ނުދެވޭނެއެވެ. އެބައިމީހުން އެގޮތުގައި ތިއްބައި ޤިޔާމަތް ވަންދެނެވެ.") (ޞަޙީޙު މުސްލިމް، ޙަދީޘު: 1920)'],["ތިމަންރަސްލާނގެ آية ތައް ދޮގުކުޅަމީހުން، އެއުރެންނަށް ނޭނގޭނޭގޮތުން (عذاب ގެ ތެރެއަށް) ތިމަންރަސްކަލާނގެ އެއުރެން ގެންދަވާހުށީމެވެ. (182)","ކީރިތި ޤުރްއާން ދޮގުކޮށް، ރަޙްމާނުވަންތަ ރަސްކަލާނގެއަށް ކާފިރުވީ މީހުންނަށް ތިމަންރަސްކަލާނގެ ވަގުތު ދެއްވާހުށީމެވެ. އަދި އެބައިމީހުންނަށް ނޭނގިތިއްބައި ވޭންދެނިވި ޢަޛާބުން ކުއްލިއަކަށް އެބައިމީހުން ހިއްޕަވާހުށީމެވެ. ﴿سَنَسْتَدْرِجُهُم ﴾ ގެ މާނައަކީ އެބައިމީހުން ކާފިރުކަމާއި ނުކިޔަމަންތެރިކަމުގައި ދެމިތިބުމާއެކުވެސް، މާތް ﷲ، އޯގާތެރިކަމާ އިޙްސާންތެރިކަމާއެކު އެބައިމީހުންނާ މުޢާމަލާތް ކުރެއްވުމަށް ފަހު، ޢަޒީޒުވަންތަ ކުޅަދުންވަންތަ ކަލެއްގެ ހިއްޕެވުމުން މާތް ﷲ އެބައިމީހުން ހިއްޕެވުމެވެ. ދުޝްމަނުން މަޑުމަޑުން މައިދާނަށް ނެރެ އެބައިމީހުން ކުރިއަށް ޖެހުމުން ކުއްލިއަކަށް އެބައިމީހުންނަށް ޙަމާލާދީ ބަލިކޮށްލާ ފަދައިންނެވެ."],["އަދި އެއުރެންނަށް ތިމަންރަސްކަލާނގެ ލަސްކުރައްވަމެވެ. ހަމަކަށަވަރުން، ތިމަންރަސްކަލާނގެ ރޭއްވެވުން ގަދަފަދަވެގެންވެއެވެ. (183)","ތިމަންރަސްކަލާނގެ ލަސްކުރައްވައި އެއުރެންނަށް ވަގުތުދެއްވަމެވެ. އެބައިމީހުން އެތިބަ މަގުފުރެދުމުގެ ގޮތަކީ އެއީ ތެދުމަގު ކަމުގައި ދެކި، އެބައިމީހުންގެ ނުބައިކަމާ، މަޖަލުގައި އިތުރަށް ކުރިއަށް ދިއުމަށެވެ. ދެން، ތިމަންރަސްކަލާނގެ ޢުޤޫބާތާއެކު އެބައިމީހުން ހިއްޕަވާހުށީމެވެ. ފަހެ ތިމަންރަސްކަލާނގެ ޢަޛާބު ގަދަފަދަވެގެން ވެއެވެ. މާތް ﷲ އެކަލާނގެ ޢަޛާބަށް كيد (ރޭވުން) ކަމުގައި ވަޙީކުރައްވާފައި މިވަނީ އެބައިމީހުން ޣާފިލުކަމުގައި އަމާންކަން މަތީ ތިއްބައި އެބައިމީހުންގެ މައްޗަށް ޢަޛާބު ފޮނުއްވާތީއެވެ. ތިމާގެ އެކުވެރިޔާއާ ދެކޮޅަށް މަކަރުވެރި ރޭވުން ރާވާ މީހާ ކަންތައް ކުރާ ފަދައިންނެވެ. މާތް ﷲގެ ބަޔާންވެގެންވާ އާޔަތްތަކަށް ފުރަގަސްދިން މީހުންގެ ޙާލަކީ، އެބައިމީހުން މާތް ﷲ ގެ ޚަލްޤުކުރެއްވުމުގެ ދަލީލުތަކާއި، އެކަލާނގެ އުފެއްދެވުމުގެ ފުރިހަކަމާމެދު އެބައިމީހުންގެ ސިކުނޑިން ނުވިސްނުމާއި، އެބައިމީހުންގެ ގާތަށް ވަޑައިގެންނެވި ރަސޫލާ ﷺ ގެ ތެދުވެރިކަމާއި އަމާނާތްތެރިކަން ދެނެގަތުމަށް ޓަކައި ޙަޤީޤަތް ހޯދައި ބާލާފައި ނުވުންކަމުގައި ވާތީ، އެކަލޭގެފާނުގެ ވިސްނުންފުޅު ރަނގަޅުކަމާއި، ތެދުވެރިކަން ދެނެގަތުމަށް ޓަކައި، އެކަލޭގެފާނާއި، އެކަލޭގެފާނުގެ ރަސޫލުކަމުގެ ޙަޤީޤަތާއި މެދު ވިސްނުމަށް މިއާޔަތްތަކުގައި ވަނީ އަންގަވާފައެވެ. އެހެންކަމުން މާތް ﷲ ވަޙީކުރައްވަނީ"],["އަދި އެއުރެން ފިކުރުވެސް ނުކުރަނީހެއްޔެވެ؟ އެއުރެންގެ އެކުވެރިޔާގެ ކިބައިގައި (އެބަހީ: محمد ގެފާނުގެ ކިބައިގައި) އެއްވެސް މޮޔަކަމެއްނެތެވެ. ބަޔާންވެގެން ހުންނެވި إنذار ކުރައްވާ ބޭކަލަކު ކަމުގައި މެނުވީ، އެކަލޭގެފާނު ނުވެތެވެ. (184)","جِنَّة (ޖީމުގައި އިބިފިލި) އަކީ މޮޔަކަމެވެ. އެބައިމީހުންގެ އެކުވެރިޔާ އަކީ މުޙައްމަދު ﷺ އެވެ. މާނައީ އެކަލޭގެފާނުގެ ރަސޫލުކަން ޤަބޫލުކުރުމަށް ދެކޮޅުހެދި މީހުން އެކަލޭގެފާނުގެ ކަންތަކާމެދު ނުވިސްނަނީ ހެއްޔެވެ؟ އެބައިމީހުންނަށް އެކަލޭގެފާނުގެ ޙަޤީޤަތް އެނގި އެކަލޭގެފާނުގެ ކިބައިގައި މޮޔަކަމުގެ އެއްވެސް އަސަރެއް ނެތްކަން ދެނެގަތުމަށެވެ. އެބައިމީހުންގެ މި ބަހުގައި އެކަލޭގެފާނާ މެދު ދޮގު ހަދާފައި ވާ ފަދައިންނެވެ. ﴿يَـٰٓأَيُّهَا ٱلَّذِى نُزِّلَ عَلَيْهِ ٱلذِّكْرُ إِنَّكَ لَمَجْنُونٌ ﴾ (ޤުރްއާން އެބޭކަލެއްގެ މައްޗަށް ބާވައިލެއްވި ކަލޭގެފާނެވެ. ހަމަ ކަށަވަރުން ކަލޭގެފާނަކީ މޮޔައެކެވެ.) ފަހެ މީސްތަކުންގެ ތެރެއިން އެންމެ ބުއްދި ރަނގަޅީ އެކަލޭގެފާނެވެ. މިތާނގައި ﴿صَاحِبِهِم﴾ (އެބައިމީހުންގެ އެކުވެރިޔާ) އޭ ވަޙީކުރައްވާފައި އެވަނީ އެބައިމީހުންގެ ޣާފިލުކަން ބޮޑުކަމާއި، އެބައިމީހުންގެ ވިސްނުން ކޮށިކަން ބަޔާންކުރެއްވުމަށެވެ. ފަހެ އިތުރު އެކަލޭގެފާނު ވަނީ އެބައިމީހުންގެ މެދުގައި ސާޅީސް އަހަރު ހޭދަކުރައްވާފައެވެ. ދެން، އެކަލޭގެފާނަކީ އެންމެ ބުއްދިވެރި އިންސާނާ ކަމުގައި ވާއިރު، އެކަލޭގެފާނު ވަނީ މޮޔަފުޅު ވެފައިކަމަށް އެބައިމީހުން ތުހުމަތު ކުރަނީ ކިހިނެއް ހެއްޔެވެ؟ މާތް ﷲގެ ޢަޛާބާމެދު މީސްތަކުންނަށް އިންޒާރުކުރެއްވުމަށް ފޮނުއްވި ރަސޫލަކު ކަމުގައި މެނުވީ މުޙައްމަދު ﷺ ނުވެއެވެ. އެކަލޭގެފާނުގެ ކަންތައް ވަނީ ބަޔާންވެ ފާޅުވެގެންނެވެ."],["އަދި އުޑުތަކާއި ބިމުގެ ވެރިކަމާމެދުގައްޔާއި، اللَّه ހައްދަވާފައިވާ އެންމެހާ ތަކެއްޗާ މެދުގައްޔާއި، އެއުރެންގެ އަޖަލު ގާތްވެއްޖެކަމާ މެދުގައި، އެއުރެން ވިސްނައި ނުބަލަނީހެއްޔެވެ؟ އެއަށްފަހު، އެއުރެން إيمان ވަނީ ފަހެ، ކޮންވާހަކައަކަށް ހެއްޔެވެ؟ (185)","އެކާފިރުން، އެންމެ ފަހުގެ ރަސޫލާ ﷺ އެބައިމީހުންނަށް ގޮވައިލައްވާ ކަންތައް ރަނގަޅުކަން ދެނެގަތުމަށް، މާތް ﷲ ގެ މިތަނަވަސް ކައުނަށާއި، އެކަލާނގެ މަޚްލޫޤާތުތަކަށް ދަލީލު ހޯދައި ޢިބްރަތްލިބިގަންނަ ނަޒަރަކުން ނުބަލަނީހެއްޔެވެ؟ އަދި އެންމެ ފުރިހަމައަށް އުފައްދަވާ ޚާލިޤުވަންތަ ޙިކްމަތްވަންތަ ރަސްކަލާނގެ ކުޅަދުންވަންތަކަމާމެދު އެބައިމީހުން ނުވިސްނަނީ ހެއްޔެވެ؟ އެބައިމީހުންގެ މަރު ކައިރީގައި ވުމަކީ އެކަށީގެންވާ ކަމަކަށް ވާއިރު، ޤުރްއާނާއި މެދު ވިސްނައި އޭގައިވާ މުޢުޖިޒާތާ މެދު ފިކުރުކުރުމަށް އަވަސްވެނުގަންނަނީ ކީއްވެހެއްޔެވެ؟ އެބައިމީހުން ޤުރްއާނަށް އީމާން ނުވާނަމަ، ޤުރްއާނަށް ފަހު ދެން އެބައިމީހުން އީމާންވާނީ ކޮން ވާހަކައަކަށް ހެއްޔެވެ؟"],["اللَّه މަގުފުރައްދަވާމީހާ (ދަންނާށެވެ!) ފަހެ، އެމީހަކަށް ތެދުމަގުދައްކާނޭ ފަރާތެއް ނުވެތެވެ. އަދި ދެވޭ ނުދެވޭ ތަނެއްނޭނގި ތިބޭ حال ގައި، ފުރެދުމުގެ ތެރެޔަށް އެކަލާނގެ އެއުރެން ދޫކުރައްވަތެވެ. (186)","މާތް ﷲ އެމީހަކު މަގުފުރެއްދުމަށް ނިންމަވައިފި މީހަކަށް ހިދާޔަތު ދޭނޭ އެއްވެސް ފަރާތެއް ނުވެއެވެ. ދެވޭނުދެވޭ ތަނެއް ނޭނގި، ތެދުމަގު ނުލިބި އެނބުރެން އެބައިމީހުންގެ ނުކިޔަމަންތެރިކަމާއި، ކާފިރުކަމުގެ ތެރޭގައި މާތް ﷲ އެބައިމީހުން ދޫކޮށްލައްވައެވެ. عمه އަކީ ހިތް ކަނުވުމެވެ. އެއީ ލޯކަނުވުމަށް عمى ބޭނުންކުރެވޭ ފަދައިންނެވެ. އަދި އެއީ ލޮލުގެ ކަނުކަމަށްވުރެ ނުރައްކާ ކަމެކެވެ. މާނައީ އެބައިމީހުން ދެވޭނުދެވޭ ތަނެއް ނޭނގި އަނދިރީގައި އެނބުރެނީ އެބައިމީހުންނީ ލޮލާއި ހިތް ކަނުވެފައިވާ މީހުންނަށް ވާތީއެވެ. \n ދެން ﷲ ބަޔާންކުރައްވަނީ އެބައިމީހުން ޤިޔާމަތް ދުވަސް ޤަބޫލުނުކޮށް، އެދުވަހަށް މަލާމާތްކުރާ ވާހަކައެވެ. އެކަލާނގެ ވަޙީކުރައްވަނީ"],["",""],["ކަލޭގެފާނު ވިދާޅުވާށެވެ! اللَّه އިރާދަކުރެއްވި ކަމެއްމެނުވީ ތިމަންކަލޭގެފާނުގެ އަމިއްލަ نفس އަށް މަންފާއެއް، ނުވަތަ ގެއްލުމެއް ލިބިގަތުމުގެ ބާރު، ތިމަންކަލޭގެފާނަށް ملك ވެގެނެއް ނުވެތެވެ. އަދި ތިމަންކަލޭގެފާނަށް غيب އެނގިވަޑައިގަންނަވާ ކަމުގައި ވީނަމަ، ތިމަންކަލޭގެފާނު ހެޔޮކަންތައް ގިނަކުރެއްވީމުހެވެ. އަދި ނުބައިކަމެއް ތިމަންކަލޭގެފާނުންގައި ނުބީހުނީހެވެ. ބިރުވެރިކަމުގެ خبر ދެއްވާ ބޭކަލަކު ކަމުގައްޔާއި، إيمان ވާ ބަޔަކަށް އުފާވެރިކަމުގެ خبر ދެއްވާ ބޭކަލަކު ކަމުގައި މެނުވީ، ތިމަންކަލޭގެފާނު ނުވަމެވެ. (188)","އޭ މުޙައްމަދު ﷺ އެވެ! ކަލޭގެފާނު އެބައިމީހުންނަށް ވިދާޅުވާށެވެ. މާތް ﷲގެ އިރާދަފުޅާއެކު މެނުވީ ތިމަންކަލޭގެފާނުގެ ނަފްސަށް ފައިދާއެއް ކޮށްދިނުމުގެ އަދި ގެއްލުމެއް ދިނުމުގެ ބާރުވެސް ތިމަންކަލޭގެފާނަށް ނުވެއެވެ. ޣައިބާއި، ދުނިޔޭގައި ހިނގާނެ ކަންކަން ތިމަންކަލޭގެފާނު ދެނެވަޑައިގަންނަވާނަމަ، ތިމަންކަލޭގެފާނު ދުނިޔޭގެ ހެޔޮކަން ގިނަކުރެއްވީމުހެވެ. އަދި ތިމަންކަލޭގެފާނުގެ ކިބައިން ޙާދިސާތަކާއި ހިތާމަތައް ދުރުކުރެއްވީމުހެވެ. އެހެނެއްކަމަކު، ތިމަންކަލޭގެފާނަށް އެކަން އެނގިވަޑައިނުގަނެއެވެ. އެހެންވެ، ތިމަންކަލޭގެފާނަށް ގެއްލުމާއި އުނދަގޫ ލިބެއެވެ. މީސްތަކުންނަށް ފައިދާއާއި ގެއްލުން ހުރި ކަންކަމުގެ ވާހަކަ ހަނދުމަކޮށްދެއްވުމަށާއި، މުއުމިނުންނަށް އުފާވެރިކަމުގެ ޚަބަރުދެއްވައި، ކާފިރުންނަށް އިންޒާރުކުރެއްވުމަށް ވަޑައިގެންނެވި ރަސޫލަކު ކަމުގައި މެނުވީ ތިމަންކަލޭގެފާނު ނުވެއެވެ. މުއުމިނުންގެ ވާހަކަ ޚާއްޞަކޮށް ބަޔާންކުރެއްވީ ނަބީބޭކަލުން ތެދުމަގު ދެއްކެވުމުން އެކަމުގެ ފައިދާ ލިބިގަންނަ ބަޔަކީ މުއުމިނުން ކަމުގައި ވާތީއެވެ."],["އެކަލާނގެއީ، އެންމެ نفس އަކުން ތިޔަބައިމީހުން ހެއްދެވި ކަލާނގެއެވެ. އަދި އެ نفس ން، އެ نفس ގެ އަނބި ހެއްދެވިއެވެ. (އެއީ) އެކަނބުލޭގެ ގާތަށްގޮސް، ހިތްހަމަޖެހުމާއި ހަމަހިމޭންކަން ލިބިގަތުމަށެވެ. ފަހެ، އޭނާ އެކަނބުލޭގެއާ އެއްދާންކުރި ހިނދު، ލުއިގޮތެއްގައި ހައްޔަރުގައި އިނދެ އެކަމުގައި ދުވަސްތަކެއް ވޭތުވިއެވެ. ދެންފަހެ، (އެކަމުން) ބުރަވިހިނދު، އެ ދެމީހުންގެ ވެރި اللَّه އަށް އެ ދެމީހުން دعاء ކުރިއެވެ. އިބަރަސްކަލާނގެ އަޅަމެންނަށް صالح ދަރިއަކު ދެއްވައިފިނަމަ، شكر ކުރާ މީހުންގެ ތެރެއިން ހަމަކަށަވަރުން، އަޅަމެން ވާހުށީމެވެ. (189)","އެންމެ ނަފުސަކުން (އެއީ އާދަމު عليه السلام) ހުރިހާ އިންސާނުން އުފެއްދެވީ މަތިވެރިވަންތަ ހުސްޠާހިރުވަންތަ ރަސްކަލާނގެއެވެ. އަދި އެނަފުސުން އެނަފުސުގެ އަނބި އުފެއްދެވިއެވެ. އޭނާ އެކަނބުލޭގެފަރާތުން ހިތްހަމަޖެހުން ހޯދައި އެކަނިވެރިކަން ފިލުވުމަށެވެ. ދެން އޭނާ އެކަނބުލޭގެއާ އެއްދާން ކުރުމުން، ލުއިގޮތެއްގައި (ރަޙިމުގައި ލުއިލުއި ކުޑަ ނުޠުފާއެއްގެ ގޮތުގައެވެ.) ހައްޔަރުގައި އިނދެ، އެދަރިފުޅު އުފަންވަންދެން އެކަން ދެމިގެން ދެއެވެ. ދަރިފުޅު ބަނޑުގައި އޮވެ ބޮޑުވެ ބަރުވުމުން، އެ ދެމީހުންގެ ވެރިރަސްކަލާނގެއަށް އެދެމީހުން ދުޢާކުރެއެވެ. އިބަރަސްކަލާނގެ އަޅަމެންނަށް، އުފެދުމުގައި ފުރިހަމަ، ހަށިގަނޑު ފުރިހަމަ، ޞާލިޙު ދަރިއަކު ދެއްވައިފިނަމަ އަޅަމެން އިބަރަސްކަލާނގެ ދެއްވި ނިޢުމަތަށްޓަކައި އިބަރަސްކަލާނގެއަށް ނުހަނު ޝުކުރުވެރިވާނަމެވެ."],["ފަހެ، އެ ދެމީހުންނަށް صالح ދަރިއަކު ދެއްވިހިނދު، އެކަލާނގެ އެ ދެމީހުންނަށް ދެއްވި ދެއްވުމާމެދު، އެ ދެމީހުން (އެބަހީ: آدم ގެފާނުގެ ދަރިކޮޅުގެ މީހުންކުރެ كافر ވިމީހުން) އެކަލާނގެއަށް شريك ންތަކެއް ލައިފިއެވެ. ފަހެ، އެއުރެން شريك ކުރާ ތަކެތި ފިޔަވައި، اللَّه މަތިވެރިވެ ވޮޑިގެންވެއެވެ. (190)","ދެންފަހެ، މާތް ﷲ އެދެމީހުންނަށް ގުނަވަންތައް ފުރިހަމަ ޞާލިޙު ދަރިއަކު ދެއްވުމުން، އެބައިމީހުންނަށް ފިރިހެން އަދި އަންހެން ދަރިން ދެއްވުމާމެދު އެކަލާނގެއަށް އެބައިމީހުންގެ ދަރިން ޝަރީކުންތަކެއް ލައިފިއެވެ. ޝިރުކުކުރާ މީހުން މާތް ﷲއަށް ނިސްބަތްކުރާ ކަންތަކުން އެކަލާނގެ ހުސްޠާހިރުވަންތަވެވޮޑިގެން ވެއެވެ. މިއާޔަތުގައި މިވަނީ އާދަމު عليه السلام އަށާއި އެކަލޭގެފާނުގެ ދަރިފަސްކޮޅަށް މާތް ﷲ ދެއްވާފައިވާ މަތިވެރި ނިޢުމަތެވެ. ފަހެ، މާތް ﷲ ވަނީ އެބައިމީހުންނަށް ޓަކައި އެބައިމީހުންގެ ތެރެއިން އަނބިން ހައްދަވާފައެވެ. އެބައިމީހުން އެކަނިފިލުވައި، ހިތްހަމަޖައްސައިދޭ ބައެއްގެ ގޮތުގައެވެ. އަދި އެބައިމީހުންނަށް އަންހެންކުދިންނާއި ފިރިހެންކުދިން ދެއްވައި، އެބައިމީހުންގެ ހިތް ހަމަޖެހޭ އެތައް ކަމެއް އެބައިމީހުންނަށް ދެއްވިއެވެ. އެހެނެއްކަމަކު، އެކަލާނގެ ދެއްވި ނިޢުމަތްތަކަށްޓަކައި އެކަލާނގެއަށް ޝުކުރުކުރުމުގެ ބަދަލުގައި އާދަމުގެދަރިން ނިޢުމަތަށް ކުފުރުވެ އެކަލާނގެއަށް ޝިރުކުކުރީއެވެ. އަދި ބުދުތަކަށް އަޅުކަންކުރީއެވެ. މިއާޔަތް ބާވައިލެއްވީ އާދަމު عليه السلام އާއި ޙައްވާ عليها السلام އާއި ބެހޭގޮތުން ކަމުގައްޔާއި، އެދެކަނބަލުންގެ އެއްވެސް ކުއްޖަކު ދިރި ނުހުންނާތީ އެކަލޭގެފާނުގެ ދަރިކަލަކަށް ޢަބްދުލް ޙާރިޘް ކިޔަން ޝައިޠާނާ ވަސްވާސް ދިން ކަމުގައްޔާއި، އަލްޙާރިޘު އަކީ ޝައިޠާނާގެ ނަމެއްކަމަށާއި އެނަމަށް ނިސްބަތްކޮށް ނަންދިނުމުން ދަރިފުޅު ދިރިހުންނާނެކަމަށް ޝައިޠާނާ ބުނިކަމުގައި ދެކެވޭ ވާހަކައަކީ މުޅިން ބާޠިލު ދޮގު ވާހަކައެވެ. އާދަމު عليه السلام އަކީ މާތްކުރައްވާފައިވާ ނަބީބޭކަލަކަށް ވާއިރު، ޢަޤީދާއާއި އީމަންކަމުގައި ކޫރު އެޅޭ ފަދަ ކަމެއްގައި އެކަލޭގެފާނު ޝައިޠާނާއަށް އިޖާބަދެއްވުމަކީ މުސްތަޙީލު ކަމެކެވެ. އަދި ކިއެއްތަ އެއީ ޝިރުކުކުރުމެވެ. މިއީ ޤަބޫލުކުރެވޭނޭ ވާހަކައެއް ނޫނެވެ. ރަނގަޅު ގޮތަކީ ތަފްސީރު ޢިލްމުވެރީންގެ ތެރެއިން ރަނގަޅަށް ދިރާސާކުރައްވާ ޢިލްމުވެރިން ވިދާޅުވިގޮތެވެ. އެއީ މިއާޔަތުގައި ވަނީ އާދަމުގެދަރިންގެ މެދުގައި ކަން ހިނގާ ގޮތުގެ ވާހަކައެވެ. އޭގެ ދަލީލަކީ ﴿فَتَعَـٰلَى ٱللَّهُ عَمَّا يُشْرِكُونَ﴾ (ފަހެ، އެބައިމީހުން އެޝިރުކުކުރާ ކަންކަމަށްވުރެ މާތް ﷲ މާމަތިވެރިވެ ވޮޑިގެން ވެއެވެ.) މިތަނުގައި ގިނަ ބަޔަކަށް އެކަން ނިސްބަތް ކުރައްވާފައި އޮތުމެވެ. އެހެންކަމުން އެއީ، އާދަމުގެދަރިންގެ ވާހަކައެވެ. އާދަމު عليه السلام އާއި ޙައްވާ عليها السلام ގެ ވާހަކައެއް ނޫނެވެ. އަލްޙަސަން އަލްބަޞްރީ ވިދާޅުވިއެވެ. މިކަން ހިނގާފައި ވަނީ އާދަމުގެދަރީންގެ ތެރެއިން ބައެއް ދީންތަކުގެ އަހުލުވެރިންގެ ތެރޭގައެވެ. އާދަމު عليه السلام ގެ ކިބައަކުން ނޫނެވެ. ދެން އައިސްފައި މިވަނީ މުޝްރިކުންގެ ތަފާތު ޖަމާޢަތްތަކުން ބުދުތަކަށް ކުރާ އަޅުކަމުގެ ނުބައިކަން ބަޔާންކުރައްވައި، އެބައިމީހުންނަށް އެކަން އިޙްސާސު ކޮށްދެއްވުމާއި، އެކަމާމެދު ރުހިވޮޑިނުގަންނަކަން ހާމަކުރެއްވުމެވެ. އެކަލާނގެ ވަޙީކުރައްވަނީ"],["އެއްވެސް އެއްޗެއް ހެދުމަށް ކުޅަދާނަވެގެންނުވާ ތަކެތި، އެއުރެން (އެކަލާނގެއަށް) شريك ކުރަނީހެއްޔެވެ؟ خود އެތަކެއްޗަކީ، ހައްދަވާފައިވާ ތަކެއްޗެވެ. (191)","އަމިއްލައަށް އެއްވެސް އެއްޗެއް ނުއުފެއްދޭ، ޚުދު އެހެން ފަރާތަކުން އުފައްދާފައިވާ އެއްޗަކަށް އެބައިމީހުން އަޅުކަންކުރަނީ ހެއްޔެވެ؟ އަޅުކަންކުރެވޭ އިލާހު ވާންޖެހެނީ އުފައްދާ ފަރާތަކަށެވެ. މަޚްލޫޤަކަށް ނޫނެވެ. އެކަލާނގެ ވަޙީކުރައްވާ ފަދައެވެ. އެބައިމީހުން އެތަކެތި ހެދީ އެބައިމީހުންގެ އަމިއްލަ އަތުންނެވެ. އެހެންކަމުން އެއީ އެބައިމީހުންގެ އުފެއްދުމެކެވެ. ދެން އެބައިމީހުން އެތަކެތި ކަލާނގެތަކަށް ހަދައި މާތް ﷲ ފިޔަވައި އެތަކެއްޗަށް އަޅުކަންކުރަނީ ކީއްވެ ހެއްޔެވެ؟"],["އަދި އެއުރެންނަށް އެއްވެސް نصر އެއް ދިނުމަކަށް އެތަކެއްޗަކަށް ކުޅަދާނަވެގެނެއް ނުވެތެވެ. އަދި އެތަކެތީގެ އަމިއްލަ ޒާތަށްވެސް، نصر އެއް ނުދެވޭނޭމެއެވެ. (192)","އެބުދުތަކަށް އެބައިމީހުންނަށް ނަޞްރެއް ނުދެވޭނެއެވެ. އަދި ބަޔަކު އެތަކެތި ހަލާކުކޮށްލަން އުޅުނަސް އެކަމެއް ވެސް ނުހުއްޓުވޭނެއެވެ. އެކަމުން އެތަކެއްޗަކީ ނުހަނު ބަލިކަށި ނުކުޅެދޭ ތަކެއްޗެވެ."],["ތިޔަބައިމީހުން އެތަކެއްޗަށް ތެދުމަގަށް ގޮވިޔަސް، އެތަކެއްޗެއް ތިޔަބައިމީހުންނަކަށް تبع އެއް ނުވާނެތެވެ. އެ ތަކެއްޗަށް ތިޔަބައިމީހުން ގޮވިޔަސް، ނުވަތަ ނުގޮވައި ހަނުތިއްބަސް، ތިޔަބައިމީހުންނަށް ހަމަހަމަވެގެންވެތެވެ. (193)","އޭގެ ކިބައިން ހެޔޮކަމަށް އެދުނަސް އެއަށް އިޖާބަ ނުދެވޭނެއެވެ. އެއީ އަޑުއިވޭ ތަކެއްޗަށް ނުވާތީއެވެ. އޭގެ ފަރާތުން ކަންކަމަށް އެދުމާއި ނޭދުން ހަމަހަމައެވެ. ވީއިރު، ބުއްދި ސަލާމަތުން ހުރި މީހަކު އެއަށް އަޅުކަންކުރުމަކީ އެއްގޮތަކަށްވެސް އެކަށީގެންވާ ކަމެއް ނޫނެވެ. \n ބުދަށް އަޅުކަންކުރި މީހުން އެކުރި ކަންތަކުގެ ނުބައިކަން އިޙްސާސްކޮށްދެއްވަމުން، އެކަލާނގެ ރުހިވޮޑިނުގަތުން ހާމަކުރައްވަމުން އިތުރަށް ވަޙީކުރައްވަނީ"],["ހަމަކަށަވަރުން، اللَّه ފިޔަވައި ތިޔަބައިމީހުން دعاء ކޮށް އަޅުކަން ކޮށްއުޅޭ ފަރާތްތަކަކީ، ތިޔަބައިމީހުންނާ އެއްފަދަ އަޅުންތަކެކެވެ. ފަހެ، ތިޔަބައިމީހުންނީ ތެދުބުނާ މީހުން ކަމުގައިވާނަމަ، ތިޔަބައިމީހުންނަށް އެފަރާތްތައް އިޖާބަދޭތޯ ނިކަން ތިޔަބައިމީހުން އެފަރާތްތަކަށް ގޮވައިބަލާށެވެ! (194)","ތިޔަބައިމީހުން ކަލާނގެއޭ ކިޔައިގެން، ރަޙްމާނުވަންތަ ރަސްކަލާނގެ ފިޔަވައި އަޅުކަންކުރި ބުދުތަކަކީ ވެސް މަޚްލޫޤުންނެވެ. ފަހެ، އެތަކެއްޗަށްވުރެ ތިޔަބައިމީހުން މާ ފުރިހަމަވެފައި، މާ މާތްކަން ބޮޑެވެ. ތިޔަބައިމީހުންނަށް އަޑުއިވެއެވެ. އެތަކެއްޗަށް އަޑުނީވެއެވެ. ތިޔަބައިމީހުންނަށް ފެނެއެވެ. އެތަކެއްޗަށް ނުފެނެއެވެ. ފަހެ، އެއީ ކަލާނގެތަކެއް ކަމަށް ތިޔަބައިމީހުން ތިޔަ ކުރާ ދަޢުވާގައި ތެދުވެރިނަމަ، ތިޔަބައިމީހުންނަށް ފައިދާއެއްކޮށްދޭތޯ، ނުވަތަ ގެއްލުމެއް ދޭތޯ އެތަކެއްޗަށް ގޮވައި ބުނެބަލާށެވެ."],["އެއިން ހިނގާނޭ ފައިތަކެއް އެފަރާތްތަކަށް ވޭހެއްޔެވެ؟ ނުވަތަ އެއިން ބާރުދައްކައި އުޅޭނޭ އަތްތަކެއް އެފަރާތްތަކަށް ވޭހެއްޔެވެ؟ ނުވަތަ އެއިން ދެކޭނޭ ލޯތަކެއް އެފަރާތްތަކަށް ވޭހެއްޔެވެ؟ ނުވަތަ އެއިން އަހާނޭ ކަންފަތްތަކެއް އެފަރާތްތަކަށް ވޭހެއްޔެވެ؟ ކަލޭގެފާނު ވިދާޅުވާށެވެ! ތިޔަބައިމީހުންގެ ބައިވެރިންތަކަށް ތިޔަބައިމީހުން ނިކަން ގޮވައިބަލާށެވެ! ދެން ތިމަންކަލޭގެފާނާމެދު މަކަރުވެރި ރޭވުން ރާވަމުން ގެންގޮސްބަލާށެވެ! އަދި ތިމަންކަލޭގެފާނަށްޓަކައި ލަސްނުކުރާށެވެ! (195)","އެއިން ހިނގާނޭ ފައިތަކެއް އެތަކެއްޗަށް ވޭހެއްޔެވެ؟ ނުވަތަ އެތަކެއްޗަށް ގެއްލުމެއް ދޭން އުޅޭ ފަރާތަކަށް ބާރުދައްކާނޭ އަތްތަކެއް އެތަކެއްޗަށް ވޭހެއްޔެވެ؟ ނުވަތަ މީހުން ދައްކާ ވާހަކަ އެއިން އަޑުއަހާނޭ ކަންފަތްތަކެއް އެތަކެއްޗަށް ވޭހެއްޔެވެ؟ ނުވަތަ އެއިން ދެކޭނޭ ލޯތަކެއް އެތަކެއްޗަށް ވޭހެއްޔެވެ؟ އޭ މުޙައްމަދު ﷺ އެވެ! އެ ޖާހިލުންނަށް ވިދާޅުވާށެވެ. ތިޔަބައިމީހުން އަޅުކަންކުރާ ބުދުތަކަށް ގޮވައި އެތަކެތީގެ ކިބައިން ތިމަންކަލޭގެފާނާ ދެކޮޅަށް އެހީތެރިކަން ހޯދާށެވެ. އަދި މަކަރުވެރި ރޭވުން ރާވައި، ތިމަންކަލޭގެފާނަށް ގެއްލުންދިނުމަށް ތިޔަބައިމީހުން އެތަކެއްޗާއެކު މަސައްކަތްކުރާށެވެ. އަދި އެކަމުގައި ލަސްނުކުރާށެވެ. މިއާޔަތުގެ ބޭނުމަކީ ބުދުތަކަށް އަޅުކަންކުރުމުގައި މުޝްރިކުން ވަނީ ބުއްދިފިލައި ގޮސް ކަން ހާމަކުރެއްވުމެވެ. އެކަލާނގެ އެބައިމީހުންނަށް ވަޙީކުރައްވާ ފަދައެވެ. ޙަރަކާތްކުރުމުގެ ނުވަތަ ހިނގުމުގެ ބާރެއްނެތް، އަޑު އަހައި ވާހަކަ ދެއްކުމުގެ ކުޅަދާނަކަމެއް ނެތް، މަންމަން ބީރު ހިލަތަކަކަށް ތިޔަބައިމީހުން އަޅުކަންކުރީ ކީއްވެހެއްޔެވެ؟ ބުއްދި ސަލާމަތުން ހުރި މީހަކު އޭނާއަށްވުރެ ބަލިކަށި، އޭނާއަށްވުރެ ފެންވަރުދަށް، އަދި ބާރުވެރިކަމާއި، ހެލިފެލިވުމުގެ ގޮތުންވެސް އޭނާއަށް ވުރެ ދެރަ އެއްޗަކަށް އަޅުކަންކުރާނީ ކިހިނެއް ހެއްޔެވެ؟"],["ހަމަކަށަވަރުން، ތިމަންގެ އެހީތެރި ފަރާތަކީ، اللَّه އެވެ. އެކަލާނގެއީ، ފޮތް ބާވައިލެއްވި ރަސްކަލާނގެއެވެ. އަދި އެކަލާނގެއީ، صالح ންނަށް އެހީތެރިވެ ވޮޑިގަންނަވާ ރަސްކަލާނގެއެވެ. (196)","ހަމަކަށަވަރުން ތިމަންކަލޭގެފާނަށް ނަޞްރުދެއްވައި، ތިމަންކަލޭގެފާނު ރައްކާތެރިކުރައްވާ ފަރާތަކީ ޢިއްޒަތްތެރިކަމާއި، މަތިވެރިވަންތަކަމުގެ ވެރިރަސްކަލާނގެއެވެ. އެއީ ޤުރްއާން ބާވައިލެއްވި ރަސްކަލާނގެއެވެ. އަދި އެކަލާނގެ ހެޔޮލަފާ އަޅުން ރައްކާތެރިކުރައްވައި، އެބައިމީހުންނަށް އެހީތެރިވެވޮޑިގަންނަވައެވެ. އެހެންކަމުން ތިމަންކަލޭގެފާނު ތިޔަބައިމީހުންދެކެ ބިރުފުޅުގެންވަޑައިނުގަންނަވަމެވެ. އަދި ތިޔަބައިމީހުންނާމެދު ފަރުވާލެއް ނުބަހައްޓަވަމެވެ."],["އަދި އެކަލާނގެ ފިޔަވައި ތިޔަބައިމީހުން އަޅުކަންކޮށް އުޅޭ ފަރާތްތަކަށް، ތިޔަބައިމީހުންނަށް نصر ދިނުމަކަށް ކުޅަދާނަވެގެނެއް ނުވެތެވެ. އަދި އެފަރާތްތަކުގެ އަމިއްލަ نفس ތަކަށްވެސް نصر އެއް ނުދެވޭނެތެވެ. (197)","މާތް ﷲ ފިޔަވައި ތިޔަބައިމީހުން އެތަކެއްޗަށް އަޅުކަންކޮށް އެތަކެތީގެ އެހީތެރިކަމަށް އެދި ގޮވާ ތަކެއްޗަށް ތިޔަބައިމީހުންނަށް ފައިދާއެއް ކޮށެއް ނުދެވޭނެއެވެ. އަދި ތިޔަބައިމީހުންގެ ކިބައިން ނުބައިކަމެއް ދުރުވެސް ކޮށެއް ނުދެވޭނެއެވެ. އެހެނީ، އެތަކެއްޗަށް ހާދިސާއެއް ނުވަތަ ގެއްލުމެއް ކުރިމަތި ވިޔަސް އަމިއްލަ ނަފުސަށް އެހީތެރިވުމަށް އެތަކެތި ވަނީ ނުކުޅެދިފައެވެ. ދެން، އެތަކެތި ތިޔަބައިމީހުންގެ ކިބައިން ނުބައިކަމެއް ދުރުކުރާނީ ކިހިނެއް ހެއްޔެވެ؟"],["ތިޔަބައިމީހުން އެތަކެއްޗަށް ތެދުމަގަށް ގޮވިޔަސް، އެފަރާތްތަކަކަށް ނީވެތެވެ. އަދި އެފަރާތްތައް ކަލޭގެފާނަށް ބަލާތީ ކަލޭގެފާނު ދެކެވަޑައިގަންނަވާނެތެވެ. ނަމަވެސް (حقيقة ގައި) އެފަރާތްތަކަކަށް (ކަލޭގެފާނެއް) ނުފެނެތެވެ. (198)","ތިޔަބައިމީހުން އެބުދުތަކަށް ހިދާޔަތާއި ތެދުމަގަށް ދަޢުވަތު ދިންކަމުގައި ވިޔަސް، އެތަކެއްޗަށް ތިޔަބައިމީހުންގެ ދަޢުވަތު އަޑުނީވޭނެއެވެ. ދެން ތިޔަބައިމީހުންނަށް މަދަދުދީ އެހީވާނީ ކިހިނަކުން ހެއްޔެވެ؟ އަދި އެތަކެތި ތިޔަބައިމީހުންނަށް ބަލާނީ ލޯތަކެއްހެން ހަދާފައި ހުންނަ އެއަށް ފެންނަހެން ހީވާ ލޯތަކަކުންނެވެ. އެކަމަކު އެއީ ދިރުމެއް ނެތް އެއްޗަކަށް ވާތީ އެއަށް ނުފެންނާނެއެވެ. އެހީ ހަމަ އެކަނި ސޫރައެކެވެ. ޙަޤީޤަތެއް ނޫނެވެ."],["ކަލޭގެފާނު عفو ކުރެއްވުމުގައި ހިއްޕަވާށެވެ! އަދި ހެޔޮކަންތަކަށް އަމުރުކުރައްވާށެވެ! އަދި ޖާހިލުންނާ އެއްކިބާވެ ވަޑައިގަންނަވާށެވެ! (199)","ހަރުކަށިކަން ދޫކޮށްލައްވާށެވެ. މޮޔައިންނާއި އެބައިމީހުންގެ މޮޔަކަން ފަދަ މޮޔަކަމަކާއެކު ކުރިމަތި ނުލައްވާށެވެ. އަދިކިއެއްތަ ޙިލްމާއި، މާފުކުރުމާއި، ޢަފޫކުރުމާއެކު އެބައިމީހުންނާ ކުރިމަތިލައްވާށެވެ. އަދި ބަހާއި ޢަމަލުގެ ތެރެއިން ރިވެތި ކޮންމެ ކަމަކަށް އަމުރުކުރައްވާށެވެ. މިއާޔަތުގައި (އާޔަތުގެ ކުރުކަމާއެކުވެސް) އިސްލާމްދީން އެކަންކަމަށް ގޮވާލާފައިވާ އިޖްތިމާޢީ، އިންސާނީ ރިވެތި ސިފަތައް އައިސްފައި ވެއެވެ. އެގޮތުން އަޚްލާޤީ ގޮތުން ހުތުރު ސިފަތައް ނަހީކުރައްވައި، ރިވެތި ސިފަތައް ހިފެހެއްޓުމަށް އަމުރުކުރައްވާފައި ވެއެވެ. މިއާޔަތް ބާވައިލެއްވި ހިނދު ޖިބްރީލު عليه السلام ރަސޫލުﷲ ﷺ އަށް ވިދާޅުވިއެވެ. (ހަމަކަށަވަރުން މާތް ﷲ ކަލޭގެފާނަށް އަމުރުކުރައްވަނީ ކަލޭގެފާނަށް އަނިޔާކުރާ މީހާއަށް މާފުކުރެއްވުމަށެވެ. ކަލޭގެފާނަށް އެއްޗެއް ނުދިން މީހާއަށް ދެއްވުމަށެވެ. އަދި ކަލޭގެފާނާއި ގުޅުން ކަނޑައިލި މީހަކާވެސް ގުޅުން ބޭއްވުމަށެވެ.) އެއީ ރަސޫލުﷲ ﷺ އަށް ދެއްވާފައިވާ އިރުޝާދެކެވެ. އަދި އެންމެހާ މީސްތަކުންނަށް ދެއްވާފައިވާ ތަރުބިއްޔަތުގެ ފިލާވަޅެކެވެ."],["އަދި ހަމަކަށަވަރުން، شيطان އާގެ ފަރާތުން ވަސްވާސްތެރިކަމެއް އައިސް ކަލޭގެފާނުގެ ހިތްޕުޅަށް ވަންނަނަމަ، اللَّه ގެ ރައްކާތެރިކަމަށް އެދިވަޑައިގަންނަވާށެވެ! ހަމަކަށަވަރުން، އެކަލާނގެއީ، މޮޅަށް އައްސަވާވޮޑިގެންވާ މޮޅަށް ދެނެވޮޑިގަންނަވާ ރަސްކަލާނގެއެވެ. (200)","އަދި ކަލޭގެފާނަށް ޝައިޠާނާގެ ފަރާތުން ވަސްވާސްތެރިކަމެއް އަންނަ ނަމަ، މާތް ﷲގެ އެހީތެރިކަމަށް އެދިވަޑައިގަންނަވާށެވެ. އަދި ކަލޭގެފާނުގެ ކިބައިން އެކަން ދުރުކުރެއްވުމަށް އެކަލާނގެ ރައްކާތެރިކަން ހޯއްދަވާށެވެ. ފަހެ، މާތް ﷲ ކަލޭގެފާނުގެ ވާހަކަފުޅު އައްސަވައިވޮޑިގެން ވެއެވެ. އެކަލާނގެ ކަލޭގެފާނުގެ މަޑުމޮޅިކަން ދެނެވޮޑިގެން ވެއެވެ. އެހެންކަމުން، ޝައިޠާނާގެ ނުބައިކަމުން އެކަލާނގެ ކަލޭގެފާނު ސަލާމަތްކުރައްވާނެއެވެ."],["ހަމަކަށަވަރުން، تقوى ވެރިވި މީހުންގައި شيطان އާގެ ފަރާތުން އަންނަ އައުމެއް ބީހިއްޖެނަމަ، އެއުރެން (اللَّه) ހަނދުމަކުރެތެވެ. ފަހެ، އެހިނދު ލޯހުޅުވިފައިވާ ބަޔަކު ކަމުގައި އެއުރެންވެއެވެ. (201)","އެބައިމީހުންގެ ވެރިރަސްކަލާނގެ އަމުރުކުރެއްވި ކަންތައް ކޮށް، އެކަލާނގެ ނަހީކުރެއްވި ކަންތަކުން ދުރުހެލިވެ، އެކަލާނގެއަށް ތަޤްވާވެރިވީ މީހުންނަށް ޝައިޠާނާގެ ފަރާތުން ވަސްވާސްތެރިކަމެއް ކުރިމަތިވެއްޖެ ނަމަ، އެބައިމީހުން އެކަލާނގެ ޙަޟްރަތަށް ރުޖޫޢަވެ، އެކަލާނގެ ރައްކާތެރިކަމަށް އެދެއެވެ. ދެން، ޝައިޠާނާގެ ވަސްވާސްތަކުން ސަލާމަތްވާނެ މަގު އެބައިމީހުންނަށް ފެނިދެއެވެ."],["އަދި އެ شيطان ންގެ أخ ން، އެއުރެން މަގު ފުރެއްދުމުގެ ތެރޭގައި ދަމަހައްޓައެވެ. ދެން އެކަންތަކުގައި އެއުރެން ދުލެއް ނުކުރެތެވެ. (202)","މަގުފުރެދުމުގެ ތެރެއަށް ޣަރަގުވެފައިވާ، ނުކިޔަމަންތެރި ފާސިޤުންނަކީ ޝައިޠާނުންގެ (އިންސީންނާއި ޖިންނީންގެ ޝައިޠާނުން ޝާމިލުވާ ގޮތަށް) އަޚުންނެވެ. އެސޮރުމެން އެބައިމީހުން މަގުފުރައްދައި، ހުތުރު ޢަމަލާއި މަގުފުރެދުން އެބައިމީހުންނަށް ޒީނަތްތެރިކޮށް ދައްކައެވެ. ދެން އެކަންތައް ނުހުއްޓައި އެސޮރުމެން އެކަމުގައި ދެމިތިބެއެވެ. އާޔަތުގެ މަޤްޞަދަކީ ނުބައިމީހުންނާ ނުކިޔަމަންތެރީންގެ ނުރައްކަލުން ސަލާމަތްވުމެވެ. އެބައިމީހުންނީ އިންސާނުން މަގުފުރެދި، ރަޙްމާނުވަންތަ ރަސްކަލާނގެއާ ދުރުވުގެ ސަބަބުކަމުގައި ވާތީއެވެ."],["އަދި ކަލޭގެފާނު އެއުރެންނާ ހަމައަށް آية އެއް ނުގެންނަވައިފިނަމަ، އެއުރެން ދަންނަވާނެތެވެ. ކަލޭގެފާނު (އަމިއްލަފުޅަށް) އެކަން اختيار ނުކުރެއްވީ ކީއްވެގެންތޯއެވެ؟ ކަލޭގެފާނު ވިދާޅުވާށެވެ! ތިމަންކަލޭގެފާނު تبع ވާކަން ކަށަވަރީ، ތިމަންކަލޭގެފާނުގެ ވެރިރަސްކަލާނގެ حضرة ން ތިމަންކަލޭގެފާނަށް އިއްވަވާ وحى އަށެވެ. މިއީ (އެބަހީ: މި قرآن އަކީ) ތިޔަބައިމީހުންގެ ވެރިރަސްކަލާނގެ حضرة ން އައި ހެކިތަކެކެވެ. އަދި إيمان ވާ ބަޔަކަށް ތެދުމަގެކެވެ. އަދި رحمة އެއްމެއެވެ. (203)","މައްކާގެ ކާފިރުން ރަސޫލުﷲ ﷺ އަށް ހުށަހެޅި ބައެއް މުޢުޖިޒާތްތައް ގެނެސްދެއްވުމަށް އެބައިމީހުން އެކަލޭގެފާނުގެ އަރިއަހުން އެދެމުން ދިޔައެވެ. ތިމަންމެން އެވެނި މީހަކާ ސުވާލުކުރަން އޭނާ ދިރުއްވައިދެއްވާށޭ، ނުވަތަ މައްކާގެ ފަރުބަދަތައް ތިމަންމެނާ ދުރުކޮށްދެއްވާށޭ ފަދަ، އޭގައި ރަސޫލުﷲ ﷺ ނުކުޅެއްދުން ހިމެނޭ ބަސްތައް ބުނެގެންނެވެ. މާނައީ އެބައިމީހުން ހުށަހެޅި ފަދަ މުޢުޖިޒާތެއް ކަލޭގެފާނު ނުގެންނަވައިފިނަމަ، އެބައިމީހުން ބުނާނެއެވެ. ކަލޭގެފާނު އަމިއްލަފުޅަށް އެފަދަ އެއްޗެއް ހައްދަވައިގެން ގެންނަވަންވީ ނޫންތޯއެވެ. މިއީ ނަބިއްޔާ އަށް މަލާމާތާއި ޖެއްސުމުގެ ގޮތުން އެބައިމީހުން ބުނި އެއްޗެކެވެ. އޭ މުޙައްމަދު ﷺ އެވެ! ކަލޭގެފާނު އެބައިމީހުންނަށް ވިދާޅުވާށެވެ. ތިޔަބައިމީހުން ތިޔަ ހުށަހަޅާ ކަންތައް ގެނެސްދެއްވުމަކީ އެއީ ތިމަންކަލޭގެފާނަށް އޮތް ކަމެއް ނޫނެވެ. ތިމަންކަލޭގެފާނު ވާކަން ކަށަވަރީ މާތް ﷲގެ އަޅަކު ކަމުގައެވެ. ތިމަންކަލޭގެފާނު ތަބަޢަވެވަޑައިގަންނަވަނީ ތިމަންކަލޭގެފާނުގެ ވެރިރަސްކަލާނގެ ޙަޟްރަތުން ތިމަންކަލޭގެފާނަށް ވަޙީބާވައިލައްވާ އެއްޗަކަށެވެ. މިޤުރްއާނަކީ އޭގެ ބަދަލުގައި އެހެން މުޢުޖިޒާތެއް ހޯދުން ފިޔަވައި ފުދިގެންވާ، ވިދުވަރުގަދަ ޙުއްޖަތްތަކެކެވެ. އަދި އަލިގަދަ، ދެބަސްނުވެވޭނޭ ހެކިތަކެކެވެ. ތިމަންކަލޭގެފާނުގެ ރަސޫލުކަމުގެ ތެދުކަމުގެ ދަލީލަކަށް ތިޔަބައިމީހުންނަށް މިޤުރްއާން ފުދެއެވެ. އެއީ މުއުމިނުންނަށް ހިދާޔަތެކެވެ. ވިސްނުންތެރިކަމާއި، ބުއްދީގެ އަހުލުވެރިން އެފޮތުން ތެދުމަގު ލިބިގަނެއެވެ."],["އަދި قرآن ކިޔަވާހިނދު ތިޔަބައިމީހުން ހަނުތިބެ، އެއަށް ކަނުލައި އަހާށެވެ! (އެއީ) ތިޔަބައިމީހުންނަށް رحمة ލެއްވުމަށްޓަކައެވެ. (204)","ކީރިތި ޤުރްއާނުގެ އާޔަތްތައް ކިޔެވޭ ހިނދު ތިޔަބައިމީހުން ވިސްނުންތެރިކަމާއެކު އޭގެ އަޑުއަހާށެވެ. އަދި ޤުރްއާން ކިޔެވޭ ހިނދު އެފޮތް މަތިވެރިކޮށް އެއަށް މާތްކޮށް ހިތުމުގެ ގޮތުން ތިޔަބައިމީހުން ހަނު ތިބޭށެވެ. ތިޔަބައިމީހުން އެކަލާނގެ ރަޙްމަތް ލިބިގަތުމަށެވެ."],["އަދި ކަލޭގެފާނުގެ ހިތްޕުޅުން ކަލޭގެފާނުގެ ވެރިރަސްކަލާނގެ ހަނދުމަކުރައްވާށެވެ! މަޑުމޮޅިވެ، ބިރުވެތިވާ حال ގައެވެ. ބަސްބުނުމުގެ ތެރެއިން އަޑުހަރުކުރުމަށްވުރެ މަޑުންނެވެ. ހެނދުނާއި ހަވީރުގެ ވަގުތު ތަކުގައެވެ. އަދި غافل ވެގެންވާ މީހުންގެ ތެރެއިން ކަލޭގެފާނު ވެވަޑައިނުގަންނަވާށެވެ! (205)","އޭ މުއުމިނު މީހާއެވެ! ތިބާގެ ވެރިރަސްކަލާނގެ މާތްކަމާއި މަތިވެރިކަން ހިތަށް ގެނެސް، ސިއްރުގައި، އެކަލާނގެ ހަނދުމަކުރާށެވެ. އަދި މަޑުމޮޅިވެ، އެކަލާނގެއަށް ބިރުވެތިވާ ޙާލު އެކަލާނގެ ހަނދުމަކުރާށެވެ. ތިބާގެ ޒިކުރުކުރުމާ ދުޢާ ވާންވާނީ ސިއްރުން ކިއުމާ އަޑުހަރު ކުރުމާ ދެމެދުން ހެނދުނާ ހަވީރު ކުރެވޭ ކަމަކަށެވެ. އަދި ތިބާގެ ވެރިރަސްކަލާނގެ ހަނދުމަކުރުމުން ތިބާ އެއްގޮތަކަށް ވެސް ޣާފިލުނުވާށެވެ. އެހެނީ އެއީ ތިބާގެ ހިތް ސަލާމަތުން ބޭއްވުމަށް ބޭނުންވާ ރޫޙީ ކާނާއެވެ."],["ހަމަކަށަވަރުން ކަލޭގެފާނުގެ ވެރިރަސްކަލާނގެ حضرة ގައިވާ ملائكة ން، އެކަލާނގެއަށް އަޅުކަން ކުރެއްވުމަށް ބޮޑާވެއެއް ނުގަނެތެވެ. އަދި އެބޭކަލުން އެކަލާނގެއަށް تسبيح ދަންނަވަތެވެ. އަދި އެބޭކަލުން سجدة ކުރައްވަނީ އެކަލާނގެއަށެވެ. (206)","ހަމަކަށަވަރުން ކަލޭގެފާނުގެ ވެރިރަސްކަލާނގެ حضرة ގައިވާ ملائكة ން، އެކަލާނގެއަށް އަޅުކަން ކުރެއްވުމަށް ބޮޑާވެއެއް ނުގަނެތެވެ. އަދި އެބޭކަލުން އެކަލާނގެއަށް تسبيح ދަންނަވަތެވެ. އަދި އެބޭކަލުން سجدة ކުރައްވަނީ އެކަލާނގެއަށެވެ. (206)"],["غنيمة މުދަލާމެދު އެއުރެން ކަލޭގެފާނާ سؤال ކުރެތެވެ. ކަލޭގެފާނު ވިދާޅުވާށެވެ! غنيمة މުދާ ވަނީ، اللَّه އަށާއި، رسول އާއަށެވެ. ފަހެ، اللَّه އަށް ތިޔަބައިމީހުން تقوى ވެރިވާށެވެ! އަދި ތިޔަބައިމީހުންގެ ދެމެދުގެ ގުޅުންތައް إصلاح ކުރާށެވެ! އަދި ތިޔަބައިމީހުން مؤمن ން ކަމުގައިވާނަމަ، اللَّه އަށާއި، އެކަލާނގެ رسول އާއަށް ތިޔަބައިމީހުން ކިޔަމަންވާށެވެ! (1)","ބަދުރު ހަނގުރާމައިގައި އެބައިމީހުންނަށް ލިބުނު ޣަނީމާ މުދަލާމެދު އެބައިމީހުން ކަލޭގެފާނާ ސުވާލުކުރެއެވެ. އެ ލިބޭނީ ކޮންބަޔަކަށް ތޯއެވެ؟ އަދި ކަލޭގެފާނު އެ ބައްސަވާނީ ކިހިނެއްތޯއެވެ؟ ކަލޭގެފާނު އެބައިމީހުންނަށް ވިދާޅުވާށެވެ. އެއާ މެދު ގޮތެއް ނިންމުމަކީ މާތް ﷲއަށާއި، އެކަލާނގެ ރަސޫލާ ﷺ އަށް އޮތް ކަމެކެވެ. މާތް ﷲ އެންގެވިގޮތަކަށް އެކަލާނގެ ރަސޫލާ ﷺ ތިޔަބައިމީހުންގެ މެދުގައި އެ ބައްސަވާނެއެވެ. އެއީ ތިޔަބައިމީހުންނަށް އޮތް ކަމެއް ނޫނެވެ. ފަހެ، ތިޔަބައިމީހުން ތިޔަބައިމީހުންގެ ވެރިރަސްކަލާނގެއަށް ކިޔަމަންވެ، އެކަލާނގެ ނަހީކުރެއްވި ކަންތަކުން ދުރުވެ އެކަލާނގެއަށް ތަޤްވާވެރިވާށެވެ. އެއްބަޔަކު އަނެއްބަޔަކާގުޅި، ބައިބައި ނުވެ ތިޔަބައިމީހުންގެ ދެމެދުގެ ގުޅުންތައް އިޞްލާޙުކުރާށެވެ. ތިޔަބައިމީހުންނީ ޙަޤީޤަތުގައިވެސް އީމާންވާ، މާތް ﷲއަށް ތަޤްވެރިވާ ބަޔަކު ކަމުގައި ވަނީނަމަ، މާތް ﷲ އާއި އެކަލާނގެ ރަސޫލާ ﷺ ގެ އަމުރަށް ތިޔަބައިމީހުން ތަބަޢަވާށެވެ. عَنْ أَبِي أُمَامَةَ الْبَاهِلِيِّ، قَالَ: سَأَلْتُ عُبَادَةَ بْنَ الصَّامِتِ عَنِ الْأَنْفَالِ، فَقَالَ: فِينَا مَعْشَرَ أَصْحَابِ بَدْرٍ نَزَلَتْ، حِينَ اخْتَلَفْنَا فِي النَّفَلِ، وَسَاءَتْ فِيهِ أَخْلَاقُنَا، فَنَزَعَهُ اللَّهُ مِنْ أَيْدِينَا، فَجَعَلَهُ إِلَى رَسُولِ اللَّهِ صَلَّى اللَّهُ عَلَيْهِ وَسَلَّمَ، فَقَسَمَهُ رَسُولُ اللَّهِ صَلَّى اللَّهُ عَلَيْهِ وَسَلَّمَ فِينَا عَنْ بَوَاءٍ؛ يَقُولُ: عَلَى السَّوَاءِ. (مسند أحمد، مسند الأنصار، ج: 37، ص: 414) (އަބޫ އުމާމާ އަލްބާހިލީ رضي الله عنه ގެ އަރިހުން ރިވާވެގެން ވެއެވެ. އޭނާ ވިދާޅުވިއެވެ. ޢުބާދާ ބްނު އައްޞާމިތު رضي الله عنه އަރިހުގައި އަހުރެން އަންފާލުގެ ވާހަކައިން ސުވާލުދެންނެވީމެވެ. އެކަލޭގެފާނު ވިދާޅުވިއެވެ. މި އާޔަތް ބާވައިލެއްވީ، އަހަރުމެން، ބަދުރު ހަނގުރާމައިގެ ބައިވެރިންނާ މެދުގައެވެ. ޣަނީމާ މުދަލުގެ މައްސަލައިގައި އަހަރުމެން ދެބަސްވެ، އަރައިރުންވެ، އަހަރުމެންގެ އަޚްލާޤު ގޯސްވުމުންނެވެ. އެހިނދު މާތް ﷲ އަހަރުމެންގެ އަތުން ޣަނީމާ މުދާ ނަންގަވައި ރަސޫލުﷲ ﷺ އަށް ދެއްވިއެވެ. ދެން، އެކަލޭގެފާނު އަހަރުމެންގެ މެދުގައި އެމުދާ ހަމަހަމައަށް ބެއްސެވިއެވެ.) (މުސްނަދު އަޙްމަދު، ޙަދީޘު: 22753)\n ދެން މާތް ﷲ ބަޔާންކުރައްވަނީ ފުރިހަމަ މުއުމިނުންގެ ސިފަތަކެވެ. އެކަލާނގެ ވަޙީކުރައްވަނީ"],["مؤمن ން ވާކަން ކަށަވަރީ، اللَّه ހަނދުމަކުރާހިނދު އެއުރެންގެ ހިތްތައް ބިރުވެތިވާ މީހުން ކަމުގައެވެ. އަދި އެކަލާނގެ (ބާވައިލެއްވި) آية ތައް އެއުރެންނަށް ކިޔައިދޭހިނދު، އެއުރެންގެ إيمان ކަން އިތުރުވާ މީހުން ކަމުގައެވެ. އަދި އެއުރެންގެ ވެރިރަސްކަލާނގެއަށް وكيل ކުރާ މީހުން ކަމުގައެވެ. (2)","އީމާންކަން ފުރިހަމަ މުއުމިނުން ވާކަން ކަށަވަރީ، އެބައިމީހުންގެ ކުރިމަތީގައި މާތް ﷲގެ އިސްމުފުޅު ކިޔޭ ހިނދު، ހަމަ އެކަނި އެ އިސްފުޅު ކިޔުނު ކަމަށްޓަކައި، އެކަލާނގެ މަތިވެރިކަމާއި ހައިބަތުގެ ބޮޑުކަން ހިތްމައްޗަށް ގެނެސް، އެބައިމީހުންގެ ހިތްތައް ބިރުވެތިވެ ތެޅިގަންނަ މީހުންނެވެ. އަދި އެބައިމީހުންގެ ކުރިމަތީގައި ޤުރްއާނުގެ އާޔަތްތައް ކިޔެވޭ ހިނދު މާތް ﷲއަށް އެބައިމީހުންގެ ހިތުގައި އޮތް އީމާންކަމާ ޔަޤީންކަން އިތުރުވާ މީހުންނެވެ. އެބައިމީހުން ވަކީލުކުރަނީ އެބައިމީހުންގެ ވެރިރަސްކަލާނގެއަށެވެ. އެކަލާނގެ ފިޔަވައި އެއްވެސް ފަރާތަކަށް އެބައިމީހުން ބިރުވެތި ނުވެއެވެ. އަދި އެހެން ފަރާތަކުން ކަމަކަށް އުއްމީދު ނުކުރެއެވެ. މާތް ﷲ ވަނީ ތިން މަޤާމެއްގައި އެބައިމީހުން ސިފަކުރައްވާފައެވެ. އެއީ، ބިރުވެތިކަމުގެ މަޤާމާއި ހިތް ހަމަޖެހުމުގެ މަޤާމާއި، ރަޙްމާނުވަންތަ ރަސްކަލާނގެއަށް ވަކީލުކުރުމުގެ މަޤާމެވެ. ދެން އެބައިމީހުންގެ މަތިވެރި ސިފަތައް އިތުރަށް ބަޔާންކުރައްވަމުން މާތް ﷲ ވަޙީކުރައްވަނީ"],["އެއުރެންނީ، ނަމާދު قائم ކުރާ މީހުންނެވެ. އަދި އެއުރެންނަށް ތިމަންރަސްކަލާނގެ ދެއްވި ތަކެތިން ހޭދަކުރާ މީހުންނެވެ. (3)","އެބައިމީހުންގެ އީމާންކަމުގައި ތެދުވެރި މުއުމިނުންނަކީ ނަމާދު އޭގެ ރުކުންތަކާއި، އަދަބުތަކާއެކު، ޚުޝޫޢަތްތެރިކަމާއެކު ފުރިހަމަ ގޮތުގައި އަދާކުރާ، އަދި ނަމާދު އޭގެ ވަގުތުގައި އަދާކުރުމަށް ރައްކާތެރިވާ، އަދި ތިމަންރަސްކަލާނގެ އެބައިމީހުންނަށް ދެއްވި ޙަލާލު މުދަލުން ހޭދަކޮށް ޞަދަޤާތްދޭ މީހުންނެވެ. މިއާޔަތުގެ ތެރޭގައި ޒަކާތާއި، ހެޔޮކަންކަމަށް ކުރެވޭ ހޭދަ ހިމެނެއެވެ."],["حقيقة ގައި مؤمن ންނަކީ، ހަމަ އެއުރެންނެވެ. އެއުރެންގެ ވެރިރަސްކަލާނގެ حضرة ގައި މަތިވެރި ދަރަޖަތަކާއި، ފާފަފުއްސެވުމާއި، ދީލަތިވެގެންވާ رزق އެއުރެންނަށް ހުށްޓެވެ. (4)","މި ބުނެވުނު ތަޢުރީފު ޙައްޤު ސިފަތަކުން ސިފަލިބިގެންވާ މީހުންނީ ޙަޤީޤީ މުއުމިނުންނެވެ. މާތް ﷲގެ ޙަޟްރަތުގައި އެބައިމީހުންނަށް މަތިވެރި ދަރަޖައާއި، އެބައިމީހުންނަށް ކުރެވިފައިވާ ފާފަތައް ފުއްސެވުމާއި، ނިޢުމަތުގެ ސުވަރުގޭގައި ނިމުމެއްނެތި ދެމިގެންދާ ދާއިމީ ރިޒުޤު ވެއެވެ."],["ކަލޭގެފާނުގެ ވެރިރަސްކަލާނގެ، حق ގޮތުގައި ކަލޭގެފާނުގެ ގެކޮޅުން ކަލޭގެފާނު ނެރުއްވި ފަދައިންނެވެ. ހަމަކަށަވަރުން، مؤمن ންގެ ބަޔަކު (އެކަމާ) ނުރުހުންވެގެންވާކަން ކަށަވަރެވެ. (5)","މިހިސާބުން މިފެށެނީ ބަދުރު ހަނގުރާމައިގެ ވާހަކައެވެ. އަދި މިވާހަކަ ފެށުމުގައި މިވަނީ އެބައިމީހުން ޣަނީމާ މުދާ ބެހުމުގައި ޚިޔާލު ތަފާތުވުމާއި، ބަދުރު ހަނގުރާމައަށް ނުކުތުމާމެދު ޚިޔާލު ތަފާތުވުމާ އެއްގޮތް ކުރައްވާފައެވެ. މާނައީ ޣަނީމާ މުދާ ބެހުމާމެދު، އެބައިމީހުންގެ ޚިޔާލު ތަފާތުވުމުގައްޔާއި، އެބައިމީހުން ހަނގުރާމައަށް ނުކުތުމާމެދު ޚިޔާލު ތަފާތުވުމުގައި އެބައިމީހުންގެ ހާލެވެ. އަދި މާތް ﷲގެ ޢަދުއްވުންނާއި ހަނގުރާމަކުރުމާ މެދު ޚިޔާލު ތަފާތުވުމަކީ އެބައިމީހުން ކޮށްގެންވާނެ ކަމެއް ނޫނެވެ. ފަހެ، ޢަދުއްވުންނާ ހަނގުރާމަ ކުރުމަކީ، މުއުމިނުންގެ ތެރެއިން ގިނަ ބަޔަކު ނުރުހުނަސް، މާތް ﷲ އެބައިމީހުންގެ މައްޗަށް ފަރުޟުކުރައްވާފައިވާ ކަމެކެވެ. މާތް ﷲގެ މި ވަޙީބަސްފުޅުގައި ވާ ފަދައިންނެވެ. ﴿كُتِبَ عَلَيْكُمُ ٱلْقِتَالُ وَهُوَ كُرْهٌ لَّكُمْ ۖ وَعَسَىٰٓ أَن تَكْرَهُوا۟ شَيْـًٔا وَهُوَ خَيْرٌ لَّكُمْ﴾ (ހަނގުރާމަކުރުން ތިޔަބައިމީހުންގެ މައްޗަށް ފަރުޟުކުރެވުނީ އެއީ ތިޔަބައިމީހުން ނުރުހޭ ކަމަކަށް ވާއިރުއެވެ. އަދި ތިޔަބައިމީހުން ކަމަކަށް ނުރުހޭ އިރު އެއީ ތިޔަބައިމީހުންނަށް ލާބަ ހުރި ކަމަކަށް ވުންވެސް ގާތެވެ.) ދެން މާތް ﷲ ސިފަކުރައްވާފައިވަނީ އެބައިމީހުންގެ މައްޗަށް ހަނގުރާމަ ފަރުޟުކުރެވުނު ހިނދު އެބައިމީހުންގެ ނަފްސާނީ ޙާލަތު ހުރި ގޮތެވެ. އެކަލާނގެ ވަޙީކުރައްވަނީ"],["حق بيان ވުމަށްފަހު، އެ حق އާމެދު އެއުރެން ކަލޭގެފާނާ ޖަދަލުކުރެތެވެ. އެއުރެން ބަލަބަލާތިއްބައި މަރަށް ގެންދެވޭ ބަޔަކު ކަމުގައި އެއުރެންވާ ކަހަލައެވެ. (6)","ޙައްޤު ސާފުވެ ބަޔާންވުމަށްފަހު ވެސް މައްކާގެ މުޝްރިކުންނާ ހަނގުރާމަކުރުމާމެދު އެބައިމީހުން ކަލޭގެފާނާ ޖަދަލުކުރެއެވެ. އެބައިމީހުންގެ ޙާލަކީ ބަލަބަލާ ހުއްޓާ މަރާދިމާއަށް ގެންދެވޭ މީހާގެ ޙާލެވެ. މުސްލިމުން މި ހަނގުރާމައަށް ނުކުތީ އެކަމަށް ތައްޔާރުވެފައި ނުވާ ޙާލުގައެވެ. އެބައިމީހުން ބޭނުންވީ ޤުރައިޝުންގެ ޤާފިލާއަށް ހުރަސްއަޅާށެވެ. އެބައިމީހުންނާ ހަނގުރާމަ ކުރާކަށް ނޫނެވެ. ދެން، ޤާފިލާ ސަލާމަތްވެގެން ދިއުމުން، ރަސޫލުﷲ ﷺ އެބައިމީހުންނަށް މުޝްރިކުންނާ ހަނގުރާމަކުރުމަށް ނިކުތުމަށް އެންގެވުމުން އެބައިމީހުން އެކަމާ ނުރުހުން ވިއެވެ. އަދި އެބައިމީހުން ދެންނެވިއެވެ. އޭ ﷲގެ ރަސޫލާ ﷺ އެވެ. އަހަރުމެން ޢަދުއްވުންނާ ކުރިމަތިލާން ޖެހޭނެ ވާހަކަ ކަލޭފާނު ކުރިން އެންގެވިނަމަ، އަހަރުމެން ތައްޔާރުވެ ހަތިޔާރާއެކު ނުކުތީމުހެވެ. އަދި ތައްޔާރުނުވެ ހަނގުރާމަކުރަން ޖެހުމުން އެބައިމީހުން ރަސޫލާ ﷺ އާ ޖަދަލުކުރިއެވެ. ރަސޫލުﷲ ﷺ އަޞްޙާބުބޭކަލުންނަށް ކުރިން ތައްޔާރުވުމަކާ ނުލައި ހަނގުރާމައަށް ނުކުންނަން އަމުރުކުރެއްވުމުން، އަޞްޙާބުބޭކަލުންގެ ތެރެއިން ބައެއް ބޭފުޅުންގެ ނަފްސާނީ ޙާލަތު ހުރިގޮތް މިއާޔަތްތަކުން އިޙްސާސުކުރެވެއެވެ. ކީރިތި ޤުރްއާނުގައި އެބައިމީހުން ސިފަކުރައްވާފައި ވަނީ ގަދަކަމުން ދަމާފައި މަރާ ދިމާއަށް ގެންދެވޭ ބައެއް ފަދައިންނެވެ. އެއީ އެބައިމީހުންގެ ޢަދަދު މަދުކަމުންނާއި ތައްޔާރުވެފައިވާ މިންވަރު ކުޑަކަމުންނެވެ. އަދި މިއާޔަތްތަކުގައި އެބައިމީހުންގެ ކަންބޮޑުވުމާއި ބިރުގަތުން ބޮޑުކަމުގެ އިޝާރާތެއްވެސް ވެއެވެ. މީހުންނާއި ހަތިޔާރު މަދުކަމާ އެކުވެސް މާތް ﷲ މުއުމިނުންނަށް ނަޞްރުދެއްވި މި ހަނގުރާމައިގެ ވާހަކަ އަދިވެސް ކުރިއަށް ގެންދަވަމުން މާތް ﷲ ވަޙީކުރައްވަނީ"],["ދެބައިމީހުންގެ ތެރެއިން (އެބަހީ: ވިޔަފާރި قافلة އާއި، ހަނގުރާމަވެރި لشكر ގެތެރެއިން) އެއްބަޔެއްގެ މައްޗަށް ތިޔަބައިމީހުންނަށް نصر ލިބޭނެ ކަމުގައި، اللَّه ތިޔަބައިމީހުންނަށް وعد ކުރެއްވިހިނދު، ހަނދުމަކުރާށެވެ! އަދި ބާރުވެރިކަން ލިބިގެންނުވާ މީހުން، ތިޔަބައިމީހުންނަށްޓަކައި އޮތުމަށް ތިޔަބައިމީހުން އެދެމުއެވެ. (ނަމަވެސް) اللَّه އިރާދަކުރައްވަނީ، އެކަލާނގެ كلمة ފުޅުތަކުން حق ސާބިތުކުރައްވައި، ފާޅުކުރެއްވުމަށެވެ. އަދި كافر ންގެ أصل މުލުން ލުހެލެއްވުމަށެވެ. (7)","އަދި ތިޔަބައިމީހުންނަށް ދެ ޣަނީމާ އިން އެއް ޣަނީމާ ލިބޭނެކަމަށް އެކަލާނގެ ރަސޫލާ ﷺ ގެ ދޫފުޅުމަތިން، މާތް ﷲ ތިޔަބައިމީހުންނަށް ވަޢުދުވެވޮޑިގަތް ހިނދު ހަނދުމަކުރާށެވެ. އެއް ޣަނީމާއަކި ޝާމުކަރައިން އެނބުރި އައި ޤުރައިޝުންގެ ވިޔަފާރި ޤާފިލާއެވެ. (އެއީ العيرއެވެ.) އަނެއް ޣަނީމާއަކީ ޤުރައިޝުންގެ ބޮޑުން ހަނގުރާމައިގެ އަސީރުންގެ ގޮތުގައި ހައްޔަރުކުރުމެވެ. (އެއީ النفيرއެވެ.) ނުވަތަ އެބައިމީހުން ޤަތުލުކުރުމެވެ. ތިޔަބައިމީހުން ބޭނުންވެފައި ތިބީ ހަތިޔާރެއް ހަނގުރާމަކުރުމެއް ނެތް ޖަމާޢަތާ ބައްދަލުވުމަށެވެ. އެއީ މުދާ އަރުވާފައިވާ ޖަމަލުތަކުގެ ޤާފިލާއެވެ. މާތް ﷲ އިރާދަކުރައްވަނީ އެއަށްވުރެ މާ މާތް ކަމެކެވެ. އެއީ، ޢިއްޒަތާއި، ނަޞްރު ލިބުމާއި، ޢަދުއްވުންގެ މައްޗަށް ގަދަވުމެވެ. އަދި އިސްލާމްދީން މަތިވެރިކުރައްވައި، ކާފިރުން ހަލާކުކުރައްވައި އެބައިމީހުން ނެތިކޮށްލުމެވެ."],["(އެއީ) ކުށްވެރިން ނުރުހުނު ކަމުގައިވިޔަސް، حق ގަދަކުރައްވައި، باطل ނެތިކުރެއްވުމަށްޓަކައެވެ. (8)","މާތް ﷲ ތިޔަބައިމީހުންނަށްޓަކައި ހަނގުރާމަ އިޚްތިޔާރުކުރެއްވެވީ ނުކިޔަމަންތެރިކަމުގައި ޙައްދުފަހަނައަޅައި ގޮސްފައިވާ، މުޖުރިމުން ނުރުހުނަސް، އިސްލާމްދީނާއި މުސްލިމުންގެ ޢިއްޒަތް ފާޅުކުރައްވައި، ބާޠިލާއި އޭގެ އަހުލުވެރިން ނެތިކޮށްލެއްވުމަށެވެ. ރިވާވެގެން ވެއެވެ. ރަސޫލުﷲ ﷺ އެކަލޭފާނުގެ އަޞްޙާބުބޭކަލުންނަށް ވިދާޅުވިއެވެ. މާތް ﷲ ވަނީ ތިމަންކަލޭގެފާނަށް ދެ ހެޔޮކަމުން ކުރެ އެއްކަން ދެއްވުމަށް ވަޢުދުވެވޮޑިގެންފައެވެ. އެއީ ޤާފިލާ (العير) ނުވަތަ ފިރިހެނުންނެވެ. (النفير) އޭގެ ތެރެއިން ގިނަ ބޭކަލުން އިޚްތިޔާރުކުރެއްވީ ޤާފިލާއެވެ. ހަނގުރާމަ ކުރަން ޖެހޭވަރު ކުޑަވެފައި ލިބޭ ޣަނީމާ މުދާ ގިނަވާތީއެވެ. އަބޫ ސުފްޔާނުގެ ވެރިކަމުގައި ޤާފިލާ ސަލާމަތް ވެ މުޝްރިކުން ހުރިހާ ދިމާއަކުން ބަދުރަށް ޖަމަޢަވުމުން ރަސޫލުﷲ ﷺ އެބައިމީހުންނާ ހަނގުރާމައަށް ނުކުތުމާ ބެހޭ ގޮތުން އެބޭކަލުންނާ މަޝްވަރާކުރެއްވިއެވެ. އެހިނދު އެ ބޭކަލުން އެކަމަށް ނުރުހި ދެންނެވިއެވެ. ރަސޫލުﷲ ﷺ އެވެ. އަހަރުމެން އައީ ހަނގުރާމަކުރާކަށް ނޫނެވެ. ދެން، އަލްމިޤްދާދު ބްނު ޢަމްރު ތެދުވެވަޑައިގެން ދެންނެވިއެވެ. މާތް ﷲ އަމުރުކުރެއްވި ކަމެއް ކުރެއްވުމަށް އަހަރުމެންނާއެކު ހިންގަވާށެވެ. ބަނީއިސްރާއީލު މީހުން މޫސާ عليه السلام އަށް ދެންނެވިފަދައިން ﴿ٱذْهَبْ أَنتَ وَرَبُّكَ فَقَـٰتِلَآ إِنَّا هَـٰهُنَا قَـٰعِدُونَ ﴾ (ކަލޭގެފާނު ކަލޭގެފާނުގެ ވެރިރަސްކަލާނގެއާ އެކު ވަޑައިގެން ހަނގުރާމަ ކުރައްވާށެވެ. އަހަރުމެން މިތާނގައި އިށީނދެގެން ތިބޭނަމެވެ.) ނުދަންނަވާނަމެވެ. އަހަރުމެން ދަންނަވާނީ މިފަދައިންނެވެ. ކަލޭގެފާނު ކަލޭގެފާނުގެ ވެރިރަސްކަލާނގެއާއެކު ވަޑައިގެން ހަނގުރާމަކުރައްވާށެވެ. އަހަރުމެންވެސް ކަލޭގެފާނާއެކު ހަނގުރާމަކުރާނަމެވެ. އެވާހަކަ އަޑުއައްސަވައި، ރަސޫލުﷲ ﷺ އުފާކުރައްވައި ޙަދީޘުކުރެއްވިއެވެ. މީސްތަކުންނޭވެ! ތިޔަބައިމީހުންނަށް އުފާވެރިކަން ހުއްޓެވެ. މާތް ﷲގެ ބަރަކާތާއެކު ހިނގައިގަންނާށެވެ. ފަހެ، މާތް ﷲ ތިމަންކަލޭގެފާނަށް ވަޢުދުވެވޮޑިގެންފައި ވަނީ ދެ ޖަމާޢަތުންކުރެ އެއް ޖަމާޢަތެވެ. ތިމަންކަލޭގެފާނަށް އެބައިމީހުން ޤަތުލުވެގެން ވެއްޓޭ ތަން ފެނިވަޑައިގަންނަވާ ކަހަލައެވެ. މާތް ﷲ އެކަލާނގެ ރަސޫލާ ﷺ އަށް ވެވޮޑިގެންނެވި ވަޢުދު ފުއްދަވާދެއްވިއެވެ. އެދުވަހު މުޝްރިކުންގެ ތެރެއިން ހަތްދިހަ މީހުން ޤަތުލުކުރެވުނެވެ. އަދި ހަތްދިހަ މީހުން އަސީރުންގެ ގޮތުގައި ހައްޔަރުކުރެވުނެވެ. ދެން ބާކީ ތިބި މީހުން ހަނގުރާމައަށް ފުރަގަސްދީ ފިލައިފިއެވެ."],["ތިޔަބައިމީހުންގެ ވެރިރަސްކަލާނގެ حضرة އަށް އެހީއަށްއެދި ތިޔަބައިމީހުން ދެންނެވިހިނދު، ހަނދުމަކުރާށެވެ! ފަހެ، އެހިނދު އެކަލާނގެ ތިޔަބައިމީހުންނަށް އިޖާބަދެއްވައި އެންގެވިއެވެ. ملائكة ންގެ ހާހަކުން ތިމަންރަސްކަލާނގެ ތިޔަބައިމީހުންނަށް مدد ދެއްވާހުށީމެވެ. އެކަކަށްފަހު އަނެކަކު އަންނަގޮތުގައެވެ. (9)",'އަދި މާތް ﷲގެ އެހީތެރިކަމަށާ، މުޝްރިކުންގެ މައްޗަށް ނަޞްރުދެއްވުމަށް އެދިވަޑައިގެން ރަސޫލާ ﷺ ދުޢާކުރައްވަން ހުންނެވި ހިނދު ތިޔަބައިމީހުން ހަނދުމަކުރާށެވެ. އެހިނދު މާތް ﷲ އެކަލޭގެފާނުގެ ދުޢާ އިޖާބަކުރައްވައި، އެއްބައެއްގެ ފަހަތްޕުޅުން އަނެއްބަޔަކު ފައިބައިވަޑައިގަނެ، މުސްލިމުންނާ އެކު ހަނގުރާމަކުރެއްވި އެއްހާސް މަލާއިކަތުންގެ އެހީތެރިކަން އެކަލާނގެ ދެއްވިއެވެ. مردفين ގެ މާނައަކީ ބައިބަޔަށް އެއްބައެއްގެ ފަހަތުން އަނެއް ބަޔަކު އައުމެވެ. މިއާޔަތުގައި ވަނީ ނަބިއްޔާގެ ފަރާތްޕުޅުން ކަން ހިނގި ގޮތަށް އިޝާރާތްކުރައްވާފައެވެ. އެކަލޭގެފާނު މުޝްރިކުންނަށް ބައްލަވައިލެއްވި ހިނދު އެބައިމީހުންގެ އެއްހާސް މީހުން، އަދި އަޞްޙާބު ބޭކަލުންނަށް ބައްލަވައިލެއްވި ހިނދު އެބޭކަލުންގެ ތިންސަތޭކަ ފަނަރަ ބޭކަލުން ފެނިވަޑައިގަތުމުން، އެކަލޭގެފާނުގެ ރިދާކޮޅު އެކަލޭގެފާނުގެ ގައިކޮޅުގައި އަޅުއްވައިގެން ހުންނެވި ޙާލު ޤިބްލައަށް ކުރިމަތިލައްވައި އަތްޕުޅު މައްޗަށް އުފުއްލަވައި އެކަލޭގެފާނުގެ ވެރިރަސްކަލާނގެއަށް ދުޢާކުރައްވައި، އެކަލާނގެ އެހީތެރިކަމަށް އެދިވަޑައިގެން މިފަދައިން ދެންނެވިއެވެ. "اللَّهُمَّ أَنْجِزْ لِي مَا وَعَدْتَنِي اللَّهُمَّ آتِ مَا وَعَدْتَنِي اللَّهُمَّ إِنْ تَهْلِكْ هَذِهِ الْعِصَابَةُ مِنْ أَهْلِ الإِسْلاَمِ لاَ تُعْبَدْ فِي الأَرْضِ" (جامع ا لترمذي، كتاب الجهاد والسير، باب الإِمْدَادِ بِالْمَلاَئِكَةِ فِي غَزْوَةِ بَدْرٍ وَإِبَاحَةِ الْغَنَائِمِ) (މިއަޅާގެ ވެރިރަސްކަލާކޮ! އިބަރަސްކަލާނގެ މިއަޅާއަށް ވަޢުދުވެވޮޑިގަތް ކަންތައް ފުއްދަވައިދެއްވާނދޭވެ. މިއަޅާގެ ވެރިރަސްކަލާކޮ! އިބަރަސްކަލާނގެ މިއަޅާއަށް ވަޢުދުވެވޮޑިގަތް ކަންތައް މިއަޅާއަށް ދެއްވާނދޭވެ! މިއަޅާގެ ވެރިރަސްކަލާކޮ! އިބަރަސްކަލާނގެ އިސްލާމްދީނުގެ އަހުލުވެރިންގެ މިޖަމާޢަތް ނެތިކޮށްލައްވައިފިނަމަ، ބިންމަތީގައި އިބަރަސްކަލާނގެއަށް އަޅުކަންކުރާނެ މީހަކު ނުހުންނާނެއެވެ.) (ޖާމިޢުއް ތިރްމިޛީ، ޙަދީޘު: 1763) ކޮނޑުފުޅު މަތިން އެކަލޭގެފާނުގެ ރިދާކޮޅު ވެއްޓެންދެން އެކަލޭގެފާނު ދުޢާކުރުން މަތީ ދެމިހުންނެވިއެވެ. ދެން އަބޫބަކްރު އައްޞިއްދީޤު رضي الله عنه ވަޑައިގެން އެކަލޭގެފާނުގެ ފަހަތްޕުޅުން އެކަލޭގެފާނުގެ އަރިހުގައި ހުއްޓިވަޑައިގަތެވެ. އަދި ދެންނެވިއެވެ. އޭ ﷲގެ ނަބިއްޔާ ﷺ އެވެ. މިހާރު ފުދޭވަރަށް ކަލޭގެފާނުގެ ވެރިރަސްކަލާނގެއަށް ކަލޭގެފާނު ދުޢާކުރައްވައިފީމުއެވެ. ފަހެ، އެކަލާނގެ ކަލޭގެފާނަށް ވަޢުދުވެވޮޑިގަތް ކަންތައް ފުއްދަވައިދެއްވާނެއެވެ. އެ ހިނދު މާތް ﷲ މިއާޔަތް ބާވައިލެއްވިއެވެ. ﴿إِذْ تَسْتَغِيثُونَ رَبَّكُمْ ....... ﴾ ދެން، ނަޞްރު ލިބެނީ މަލާއިކަތުން ނުވަތަ ފިރިހެނުންގެ ފަރާތުން ނޫންކަމާއި، ނަޞްރު ލިބެނީ މަތިވެރިވަންތަ ރަސްކަލާނގެ ޙަޟްރަތުންކަން ބަޔާންކުރައްވަމުން މާތް ﷲ ވަޙީކުރައްވަނީ'],["އުފާވެރިކަމުގެ خبر އެއް ކަމުގައްޔާއި، އެކަމުގެ ސަބަބުން ތިޔަބައިމީހުންގެ ހިތްތައް ހަމަޖެހުމަށްޓަކައި މެނުވީ، اللَّه އެކަންތަކެއް ނުލައްވައެވެ. އަދި اللَّه ގެ حضرة ން މެނުވީ، نصر ލިބުމެއް ނުވެއެވެ. ހަމަކަށަވަރުން، اللَّه އީ، عزيز ވަންތަ، حكيم ވަންތަ ރަސްކަލާނގެއެވެ. (10)","ތިޔަބައިމީހުންނަށް މަލާއިކަތުންގެ އެހީތެރިކަން ދެއްވުމަކީ ތިޔަބައިމީހުން ޢިއްޒަތްތެރިވެ ނަޞްރު ލިބުމުގެ ސަބަބު ކަމުގައި މާތް ﷲ ނުލައްވައެވެ. އެއީ ހަމައެކަނި ތިޔަބައިމީހުން މޮޅުވާނެކަމުގެ އުފާވެރި ޚަބަރެކެވެ. އަދި މި އެހީތެރިކަމުގެ ސަބަބުން ތިޔަބައިމީހުންނަށް ލިބުނު ހިތްހަމަޖެހުމެކެވެ. ނަޞްރު ޙަޤީޤަތުގައި ލިބެނީ މަތިވެރިވަންތަ މާތް ﷲގެ ޙަޟްރަތުންނެވެ. ފަހެ، ތިޔަބައިމީހުންގެ ވެރިރަސްކަލާނގެއަށް ތިޔަބައިމީހުން އިތުބާރުކުރާށެވެ. އަދި ތިޔަބައިމީހުންގެ ހަތިޔާރާއި ބާރުގެ މައްޗަށް ބަރޯސާނުވާށެވެ. އެހެނީ، ތިޔަބައިމީހުންގެ ވެރިރަސްކަލާނގެއީ ޢަޒީޒު ވަންތަ، އުފެއްދެވުމާއި ތަދުބީރުކުރެއްވުމުގައި ޙިކްމަތްވަންތަ ރަސްކަލާނގެއެވެ."],["އެކަލާނގެ حضرة ން އައި أمان ކަމެއްގެ ގޮތުގައި ނިދިޖެހުން ތިޔަބައިމީހުންގެ މައްޗަށް އެކަލާނގެ ފޮނުއްވައި، އަދި އެކަލާނގެ ތިޔަބައިމީހުން طاهر ކުރެއްވުމަށާއި، شيطان އާގެ ވަސްވާސް ތިޔަބައިމީހުންގެ ކިބައިން ފިއްލެވުމަށާއި، ތިޔަބައިމީހުންގެ ހިތްތަކަށް ގަދަކަން ދެއްވުމަށާއި، (ތިޔަބައިމީހުންގެ) ފައިތިލަތައް ސާބިތު ކުރެއްވުމަށްޓަކައި، ތިޔަބައިމީހުންގެ މައްޗަށް އުޑުން ފެން ބާވައިލެއްވިހިނދު، ހަނދުމަކުރާށެވެ! (11)","މާތް ﷲގެ ޙަޟްރަތުން އައި އަމާންކަމެއްގެ ގޮތުގައި ތިޔަބައިމީހުންގެ މައްޗަށް ނިދިޖެހުން ފޮނުއްވި ހިނދު ހަނދުމަކުރާށެވެ. މިއީ ރަސޫލުﷲ ﷺ އަށް ދެއްވި މުޢުޖިޒާތެކެވެ. ހަނގުރާމައިގެ ވަގުތު އެންމެންގެ މައްޗަށް ނިދި ވެރިވިއެވެ. ދައްޗާއި ބިރުވެރިކަމުގެ ވަގުތު ނިދި އައުމަކީ ޢާއްމު ގޮތެއްގައި ވުން ވަރަށް ދުރު ކަމެކެވެ. ނިދީގެ ސަބަބުން އެބައިމީހުންނަށް އަރާމު ލިބުނެވެ. ޢަލީ رضي الله عنه ވިދާޅުވިއެވެ. ތިމަންމެންގެ ތެރޭގައި ނިދާފައިވާ މީހަކު މެނުވީ ނެތްތަން ތިމަންކަލޭގެފާނު ދެކެވަޑައިގަތީމެވެ. ރަސޫލުﷲ ﷺ ފިޔަވައެވެ. ފަތިސް ވަންދެން އެކަލޭގެފާނު އިންނެވީ ނަމާދުކުރެއްވުމާއި، ކީރިތިކުރެއްވުމުގައެވެ. އަދި އެކަލާނގެ ތިޔަބައިމީހުންގެ މައްޗަށް ވާރޭ ފޮނުއްވި ހިނދު ހަނދުމަކުރާށެވެ. އެ ފެނުން ތިޔަބައިމީހުން ޙަދަޘުވެރިކަމުންނާއި ޖުނުބުވެރިކަމުން ޠާހިރުވުމަށާއި، ޝައިޠާނާގެ ވަސްވާހާއި އެކަލޭގެ ތިޔަބައިމީހުންނަށް ދައްކާފައިވާ ކަރުހިއްކުމުގެ ބިރު ފިލުއްވުމަށެވެ. އަދި މާތް ﷲ ނަޞްރުދެއްވާނެ ކަމުގެ ޔަޤީންކަމާއެކު ތިޔަބައިމީހުންގެ ހިތްތައް ވަރުގަދަ ކުރެއްވުމަށެވެ. އަދި ވާރެއިން ތިޔަބައިމީހުންގެ ފައިތައް ސާބިތުކުރެއްވުމަށެވެ. ވެލިން ހަޑިނުވާނޭހެން ތިޔަބައިމީހުންގެ ފައިތިލަތައް އިބްނު ޢައްބާސް رضي الله عنه ވިދާޅުވިއެވެ. މުޝްރިކުން މުސްލިމުންނަށް ވުރެ ކުރިން ބަދުރުގެ ފެނާ ހަމައަށް ހިނގައްޖެއެވެ. މުސްލިމުން ފަތިހު ތެދުވީ ފެން ނެތް ޙާލަތުގައެވެ. އޭގެ ތެރެއިން ބައެއް މީހުން ތިބީ އިޙްތިލާމުވުމުގެ ސަބަބުން ޖުނުބުވެރިވެސް ވެފައެވެ. އަދި އެބައިމީހުން ފައިބައިތިބީ ފައިހަޑިވާ ވެލިގަނޑެއްގެ ތެރޭގައެވެ. ދެން ޝައިޠާނާ އެބައިމީހުންނަށް ވަސްވާސް ދިނެވެ. ތިޔަބައިމީހުންގެ ކުރިން ބަޔަކު ފެނުގެ މައްޗަށް ގަދަވެގެންފައި ވާއިރު، ތިޔަބައިމީހުންނަށް ނަޞްރު ލިބޭނީ ކިހިނެއް ހެއްޔެވެ؟ ތިޔަބައިމީހުން ނަމާދު ތިޔަ ކުރަނީ ޙަދަސްވެރިވެ، ނުވަތަ ޖުނުބުވެރިވެފައިވާ ޙާލުގައެވެ. ތިޔަބައިމީހުންނަކީ މާތް ﷲގެ ވަލިއްޔުންކަމުގައި ދަޢުވާކުރާއިރު ތިޔަބައިމީހުން ވަނީ ކަރު ހިއްކައިގެންފައެވެ. ތިޔަބައިމީހުން ޙައްޤު ގޮތުގައި ތިބި ނަމަ ތިޔަބައިމީހުންނަށް ވުރެ ކުރިން މުޝްރިކުންނަށް ފެނާ ހަމައަށް ނުދެވުނީހެވެ. ދެން އެބައިމީހުން ވަރަށް ބޮޑަށް ހިތާމަކުރިއެވެ. އެހިނދު މާތް ﷲ ވާދީ ތެރޭގައި ފެންގަނޑު ދެމެންދެން ވާރޭ ވެއްސެވިއެވެ. އެފެނުން އެބައިމީހުން ވުޟޫކޮށް ހިނައިގަތެވެ. އަދި އެބައިމީހުން ފެން އަޅާ ކަންވާރުތައް ފުރައިލިއެވެ. ބިންގަނޑު މުޅިން ތެމިގެން ދިޔައެވެ. އަދި އެބައިމީހުންގެ ކިބައިން ޝައިޠާނާގެ ވަސްވާސް ފިލައިގެން ދިޔައެވެ."],["ކަލޭގެފާނުގެ ވެރިރަސްކަލާނގެ ملائكة ންނަށް وحى ކުރެއްވިހިނދު ހަނދުމަކުރާށެވެ! ހަމަކަށަވަރުން، ތިމަންރަސްކަލާނގެ ވޮޑިގެންވަނީ، ތިޔަބައިމީހުންނާ އެކުގައެވެ. ފަހެ، إيمان ވި މީހުންނަށް ސާބިތުކަން ދެއްވާށެވެ! كافر ވި މީހުންގެ ހިތްތަކަށް ތިމަންރަސްކަލާނގެ ބިރުވެރިކަން ވައްދަވާހުށީމެވެ. ފަހެ، ކަނދުރާތަކުގެ މަތީގައި ތިޔަބައިމީހުން (ކަނޑިން) ޖަހާށެވެ! އަދި އެއުރެންގެ ހުރިހާ އިނގިލިކުރިތަކުގައި (ކަނޑިން) ޖަހާށެވެ! (12)","މުއުމިނުންނަށް މާތް ﷲ ދެއްވާފައިވާ އެހެން ނިޢުމަތެއް ހަނދުމަ ކޮށްދެއްވަނީއެވެ. މާނައީ ތިމަންރަސްކަލާނގެ ތިޔަބައިމީހުންނަށް މާތް ﷲ މަލާއިކަތުންނަށް ވަޙީކުރެއްވި ހިނދު ހަނދުމަކުރާށެވެ. ނަޞްރުދެއްވުމުގައި ތިމަންރަސްކަލާނގެ ތިޔަބޭކަލުންނާއެކު ވޮޑިގެންވަމެވެ. ފަހެ، އެބައިމީހުންގެ (މުސްލިމުންގެ) ހިތްތައް ޢަދުއްވުންގެ މައްޗަށް ގަދަކުރައްވައި، އެބައިމީހުންގެ ހިތްވަރު ގަދަކުރައްވައި، އެބައިމީހުން ހަނގުރާމައިގައި ސާބިތުކުރައްވާށެވެ. ތިމަންރަސްކަލާނގެ ކާފިރުންގެ ހިތްތަކަށް ބިރުވެރިކަން ވައްދަވާހުށީމެވެ. ފަހެ، އެބައިމީހުންގެ ކަނދުރާތަކުގައި ކަނޑިން ޖައްސަވާށެވެ. އަދި އެބައިމީހުންގެ އިނގިލިތަކުގެ ކުރީގައި ކަނޑީން ޖައްސަވާށެވެ. އިނގިލިތަކުގެ ކުރީގައި ޖެއްސެވުމަށް އެންގެވުމުގެ ޙިކްމަތަކީ ހަނގުރާމަވެރިޔާގެ އިނގިލިތަކުގެ ކުރި ބުރިކޮށްލެވިއްޖެ ނަމަ އޭނާއަށް ހަނގުރާމަ ނުކުރެވޭނެއެވެ. ދެން އޭނާ ޤަތުލުކުރުން ނުވަތަ ހައްޔަރުކުރުން ފަސޭހަވާނެއެވެ."],["އެއީ އެއުރެން، اللَّه އާއި، އެކަލާނގެ رسول އާއަށް ދެކޮޅުވެރިވީ ކަމަށްޓަކައެވެ. اللَّه އާއި، އެކަލާނގެ رسول އާއަށް ދެކޮޅުވެރިވާމީހާ (ދަންނާށެވެ!) ފަހެ، ހަމަކަށަވަރުން، اللَّه އީ، عقوبات ގަދަފަދަވެގެންވާ ރަސްކަލާނގެއެވެ. (13)","އެއީ އެއުރެން، اللَّه އާއި، އެކަލާނގެ رسول އާއަށް ދެކޮޅުވެރިވީ ކަމަށްޓަކައެވެ. اللَّه އާއި، އެކަލާނގެ رسول އާއަށް ދެކޮޅުވެރިވާމީހާ (ދަންނާށެވެ!) ފަހެ، ހަމަކަށަވަރުން، اللَّه އީ، عقوبات ގަދަފަދަވެގެންވާ ރަސްކަލާނގެއެވެ. (13)"],["އެއީ އެކަން އޮތްގޮތެވެ. ފަހެ، ތިޔަބައިމީހުން (އެބަހީ: كافر ން) އެ عذاب ގެ ރަހަ ލިބިގަންނާށެވެ! އަދި ހަމަކަށަވަރުން، كافر ވި މީހުންނަށް ނަރަކައިގެ عذاب ހުށްޓެވެ. (14)","އޭ ކާފިރުންނޭވެ! މި ޢަޛާބުގެ ރަހަ ތިޔަބައިމީހުން ދެކޭށެވެ. އަދި ދުނިޔޭގެ ޢަޛާބަށް ފަހު ތިޔަބައިމީހުންނަށް އާޚިރަތުގެ ޢަޛާބު ހުއްޓެވެ. އެ ޢަޛާބުގެ ކުރިމަތީގައި ދުނިޔޭގެ ޢަޛާބު އެއްޗަކަށް ނުވާނެއެވެ."],["އޭ إيمان ވެއްޖެ މީސްތަކުންނޭވެ! (ހަނގުރާމައިގެ މައިދާނުގައި) ކުރިމަތިލައި އަންނަނިކޮށް، كافر ވި މީހުންނާ ތިޔަބައިމީހުން ބައްދަލުވާހިނދު، އެއުރެންނަށް ފުރަގަސްދީ ތިޔަބައިމީހުން ނުދާހުށިކަމެވެ! (15)","ތިޔަބައިމީހުން ހަނގުރާމައިގައި ކާފިރުންނާ ކުރިމަތިލާއިރު، އެބައިމީހުންގެ ޢަދަދު ގިނަކަމުން ބޮޑެތި ލަޝްކަރުތަކެއް ބައިވަރު ހަތިޔާރާއެކު ތިޔަބައިމީހުންނާ ދިމާއަށް ދެމެމުން އަންނަހެން ހީވިޔަސް، އެބައިމީހުންގެ ކުރިމަތީގައި ތިޔަބައިމީހުން ބަލިވެ ފުރަގަސް ނުދޭށެވެ. އަދި ކިއެއްތަ، ކެތްތެރިވެ ސާބިތުވާށެވެ."],["ހަނގުރާމައަކަށް އުކުޅެއްހަދާމީހެއްގެ ގޮތުގައި، ނުވަތަ (مؤمن) އެހެން ބަޔެއްގެ ފަރާތަށް ޖެހިލާމީހެއްގެ ގޮތުގައި މެނުވީ، އެދުވަހުން ފުރަގަސްދީ ދުރަށްދާމީހާ (ދަންނާށެވެ!) ފަހެ، އެމީހަކު اللَّه ގެ ކޯފާއާއިގެން އެނބުރި އަތުވެއްޖެކަން ކަށަވަރެވެ. އަދި އެމީހާ އުޅޭނެތަނަކީ، جهنّم އެވެ. އަދި (އެއީ) ހާދަހާ ނުބައިވެގެންވާ ނިމިދިޔުމެކެވެ. (16)","ހުރި ތަނަށް ވުރެ ހަނގުރާމަކުރަން ރަނގަޅު ތަނަކަށް ބަދަލުވާން، ނުވަތަ އެބައިމީހުންނާ ދެކޮޅަށް ރޭވުމެއް ރާވަންވެގެން އޭނާ ބަލިވަނީ ކަމަށް ހެދެން، ނުވަތަ މުސްލިމުންގެ އެހެން ޖަމާޢަތަކާ އެކު ހަނގުރާމަކުރަން ދާން ނޫން ގޮތަކަށް، އެބައިމީހުންގެ ކުރިމަތީގައި ބަލިވެ ހަނގުރާމައަށް ފުރަސްދީ ދާ މީހާ ދަންނާށެވެ. ފަހެ އޭނާ މާތް ﷲގެ ކޯފާއާއެކު އެނބުރި އަތުވެއްޖެއެވެ. (އޭނާއަށް މާތް ﷲގެ ކޯފާ ޙައްޤުވެއްޖެއެވެ.) އަދި އޭނާ ހުންނާނެ ތަނަކީ ނަރަކައެވެ. އެއީ ހުރުމަށް ހާދަހާ ނުބައިވެގެންވާ ތަނެކެވެ. މާތް ﷲ މިތާނގައި ގެންނަވާފައިވަނީ ހާދަހާ މޮޅު ސިފަކުރެއްވުމެކެވެ. ޢަދުއްވުން އަދަދުގެ ގިނަކަން އެކަލާނގެ ސިފަކުރައްވާފައިވަނީ މީހުންނާއި ހަތިޔާރު ގިނަކަމުން އެއްބައި އަނެއްބައިގެ ތެރެއަށްވަދެ ބިންމަތީގައި ދެމެމުން އަންނަ ބޮޑު ލަޝްކަރެއްގެ ގޮތުގައެވެ. އެބައިމީހުން ހިނގަނީއެއް ނޫނެވެ. ކުޑަކުދިން އަތްޖަހާފައި ބިންމަތީގައި ދެމޭހެން ދެމެނީއެވެ. ހަނގުރާމައިގެ މައިދާނުން ފަހަތަށް ޖެހުމަށް މާތް ﷲ އިސްތިސްނާ ކުރައްވާފައި ވަނީ ދެ ޙާލަތެކެވެ. \n ފުރަތަމަ ޙާލަތަކީ: ޢަދުއްވަށް މަކަރު ހެދުމުގެ ގޮތުން އޭނާގެ ކުރިމަތީގައި ފިލަން ދުވުމެވެ. އެއީ ކުއްލިއަކަށް އެނބުރި އޭނާ ޤަތުލުކުރުމަށެވެ. މިއީ ފިލުމެއް ނޫނެވެ. ހަނގުރާމައިގެ އުކުޅެކެވެ. ޢަދުއްވަށް ނޭނގި ކުއްލިއަކަށް ޙަމަލާ ދިނުމަށެވެ. \n ދެވަނަ ޙާލަތަކީ: ހަނގުރާމައިގެ އެއް މައިދާން ދޫކޮށް މުސްލިމުން މަދު އެހެން މައިދާނަކަށް ދިއުމެވެ. ފަހެ، އޭނާ އެއްތަން ދޫކޮށްފައި މުސްލިމުންނާއެކު ހަނގުރާމަކުރުމަށް އެހެން ތަނަކަށް ދިއުމަކީ ފައިދާހުރި ޢަސްކަރީ ރޭވުމެކެވެ. އަދި އެއީ ހުއްދަ ކަމެކެވެ."],["ފަހެ، ތިޔަބައިމީހުން އެ كافر ން قتل އެއް ނުކުރަމުއެވެ. އެހެނެއްކަމަކު، اللَّه، އެއުރެން قتل ކުރެއްވީއެވެ. (އެބަހީ: كافر ން قتل ވެގެންދިޔައީ ތިޔަބައިމީހުންގެ ބާރަކުން ނޫނެވެ. اللَّه ދެއްވި نصر ގެ ބާރުންނެވެ.) އަދި ކަލޭގެފާނު (ހިލަ މުށެއް) އުއްކަވައިލެއްވިހިނދު، އުއްކަވައިލެއްވީ ކަލޭގެފާނެއްނޫނެވެ. އެހެނެއްކަމަކު، އުއްކަވައިލެއްވީ، اللَّه އެވެ. އަދި އެކަމުން ރިވެތިވެގެންވާ امتحان އަކުން مؤمن ން امتحان ކުރެއްވުމަށެވެ. ހަމަކަށަވަރުން، اللَّه އީ، މޮޅަށް އައްސަވާވޮޑިގެންވާ، މޮޅަށް ދެނެވޮޑިގެންވާ ރަސްކަލާނގެއެވެ. (17)",'ރިވާވެގެން ވެއެވެ. ބަދުރު ހަނގުރާމައިގެ ދުވަހު ރަސޫލުﷲ ﷺ ވެލި މުށްވަރެއް ނަންގަވާފައި މުޝްރިކުންނާ ދިމާއަށް އުއްކެވިއެވެ. އަދި "شَاهَتْ الْوُجُوهُ" (މޫނުތަކުގެ ސިފަ ހުތުރުވެދާހުއްޓެވ.) މިފަދައިން ވިދާޅުވިއެވެ. ފަހެ، އެބައިމީހުންގެ ތެރޭގައި އެމީހެއްގެ ދެލޮލަށާއި އަރުތެރެއަށް އެވެލި ނުވަންނަ މީހަކު ނުވެއެވެ. ދެން އެބައިމީހުން ބަލިވެ ހަނގުރާމައިގެ މައިދާނުން ފިލައިފިއެވެ. (جامع البيان عن تفسير آي القرآن، ابن جرير الطبري، حديث: 15823) (ތަފްސީރުއް ޠަބަރީ، ޙަދީޘު: 15823) މިއީ ރަސޫލުﷲ ﷺ އަށް ލިބިވަޑައިގެންނެވި ފާޅުވެގެންވާ މުޢުޖިޒާތްތަކުގެ ތެރެއިން އެއް މުޢުޖިޒާތެވެ. އާޔަތުގެ މާނައީ: މުސްލިމުންނޭވެ! ތިޔަބައިމީހުން އެބައިމީހުން ޤަތުލުކުރީ ތިޔަބައިމީހުންގެ ބާރާއި ކުޅަދާނަކަމުންނެއް ނޫނެވެ. އެހެނެއްކަމަކު ތިޔަބައިމީހުންނަށް އެބައިމީހުންގެ މައްޗަށް ނަޞްރުދެއްވައި، އަދި އެބައިމީހުންގެ ހިތްތަކަށް ބިރުވެރިކަން ވައްދަވައި، އެބައިމީހުން ޤަތުލުކުރެއްވީ މާތް ﷲއެވެ. އަދި އޭ މުޙައްމަދު ﷺ އެވެ! ކާފިރުންގެ ލޮލަށް ކަލޭގެފާނު ވެލި އުއްކެވި އިރު އެ އުއްކެވީ ކަލޭގެފާނެއް ނޫނެވެ. އެހެނީ، ވެލީގެ އެއް މުށް ފުރާ ހުންނަ ވެލި މުޅި ލަޝްކަރެއްގެ ލޮލަކަށް ނޭޅޭނެއެވެ. އެހެނެއްކަމަކު އެ ވެލި އުއްކަވައި، އެއެންމެންގެ ލޯތަކަށް އެ އަޅުއްވީ މާތް ﷲ އެވެ. އެކަން ފެންނަ ފެނުމަށް ކުރެއްވީ ކަލޭގެފާނު ނަމަވެސް، ޙަޤީޤަތުގައި ކުރެއްވީ މާތް ﷲއެވެ. އެއީ މުއުމިނުންގެ އީމާންކަން އިމްތިޙާނުކުރެއްވުމަށް ފަހު އެބައިމީހުންނަށް ދަރުމައާއި، ނަޞްރާއި ޣަނީމާ މުދާ ދެއްވައި، ކާފިރުން ބަލިކުރައްވައި ނިކަމެތިކުރެއްވުމަށެވެ.'],["އެއީ އެކަން އޮތްގޮތެވެ. އަދި ހަމަކަށަވަރުން، اللَّه އީ، كافر ންގެ މަކަރުވެރި ރޭވުންތައް ނިކަމެތިކުރައްވާ ރަސްކަލާނގެއެވެ. (18)","މުސްލިމުންނަށް ނަޞްރު ލިބި މުޝްރިކުން ބަލިވެގެން ބަދުރުގައި ހިނގައި ދިޔަ ޙާދިޘާގެ މަޤްޞަދަކީ ކާފިރުންނަށް ދެން ނުތެދުވޭވަރަށް އެބައިމީހުންގެ މަކަރުވެރިކަން ނިކަމެތިކޮށްލުމެވެ. އަދި އެބައިމީހުންގެ ނުބައި ރޭވުން ބާޠިލުކޮށްލުމެވެ."],["ތިޔަބައިމީހުން (އެބަހީ: كافر ން) އިންސާފަށް އެދޭނަމަ، ފަހެ، ހަމަކަށަވަރުން، ތިޔަބައިމީހުންނާ ހަމަޔަށް ނިޔާ އަތުވެއްޖެއެވެ. އަދި ތިޔަބައިމީހުން (عداوة ތެރިވުން) ހުއްޓައިލާނަމަ، އެގޮތް ތިޔަބައިމީހުންނަށް ހެޔޮކަން ބޮޑެވެ. އަދި ތިޔަބައިމީހުން، އެނބުރި (عداوة ތެރިވުމަށް) އަންނަނަމަ، ތިމަންރަސްކަލާނގެ (مؤمن ންނަށް نصر ދެއްވުމަށް) ވޮޑިގެންވާހުށީމެވެ. އަދި ތިޔަބައިމީހުންގެ ބައިގިނަވެގެންވީ ކަމުގައިވިޔަސް، ތިޔަބައިމީހުންނަށްޓަކައި، އެއުރެންނަށް އެއްވެސްކަމެއް ފުއްދައެއް ނުދެވޭނެތެވެ. އަދި ހަމަކަށަވަރުން، اللَّه ވޮޑިގެންވަނީ، مؤمن ންނާ އެކުގައެވެ. (19)","މުޚާޠަބު ކުރައްވާފައި މިވަނީ ޤުރައިޝުންގެ ކާފިރުންނަށެވެ. މަލާމާތުގެ ގޮތުގައެވެ. މާނައީ: އޭ ޤުރައިޝުގެ ކާފިރުންނޭވެ! ތިޔަބައިމީހުން މުޙައްމަދު ﷺ ގެ މައްޗަށް ނަޞްރާއި ފަތަޙަލިބުން އެދޭނަމަ ފަހެ ތިޔަބައިމީހުންނަށް ތިޔަ ވަނީ ފަތަޙަ ލިބިފައެވެ. އެއީ ބަލިވުމާއި ފަހަތަށް ޖެހުމެވެ. މާތް ﷲ އެބައިމީހުން ހަލާކު ކުރެއްވުމަށް ނަޞްރުގެ ނަން ދެއްވާފައި ވަނީ މަލާމާތުގެ ގޮތުންނެވެ. މާނައީ ތިޔަބައިމީހުންގެ ހަލާކު ވަނީ ތިޔަބައިމީހުންގެ ގާތަށް އައިސްފައެވެ. މިގޮތަށް ވަޙީކުރެއްވުމުގެ ސަބަބަކީ އަބޫ ޖަހުލު ބަދުރު ހަނގުރާމައިގެ ދުވަހު މިފަދައިން ބުނުމެވެ. އަހަރުމެންގެ ވެރިރަސްކަލާކޮ! އަހަރުމެން ދެބައިމީހުންގެ ތެރެއިން އެންމެ އަބާއްޖަވެރި، ފާޖިރުކަން އެންމެ ބޮޑު، ރަހިމުގެ ގުޅުން އެންމެ ބޮޑަށް ކަނޑާ ބަޔަކު މިއަދު ހަލާކުކުރައްވައިފާނދޭވެ! އަހަރުމެންގެ ވެރި ރަސްކަލާކޮ! ދެ ލަޝްކަރުންކުރެ އެންމެ މަތިވެރި، ދެ ޖަމާޢަތުގެ ތެރެއިން ބޮޑަށް ހިދާޔަތު ލިބިފައިވާ، އަދި ދެބައިމީހުންގެ ތެރެއިން އެންމެ މާތް ބަޔަކަށް ނަޞްރު ދެއްވައިފާނދޭވެ! ދެން މާތް ﷲ ބާވައިލެއްވިއެވެ. ﴿ إِن تَسْتَفْتِحُوا۟ فَقَدْ جَآءَكُمُ ٱلْفَتْحُ ۖ ........﴾ تستفتحوا ގެ މާނައަކީ ފަތަޙައާއި ނަޞްރު ދެއްވުމަށް އެދުމެވެ. އަދި ތިޔަބައިމީހުން ރަސޫލާ ﷺ އާއި ހަނގުރާމަކުރުމާއި އެކަލޭގެފާނަށް ޢަދާވާތްތެރިވުމާއި، މާތް ﷲއާއި އެކަލާނގެ ރަސޫލާ ﷺ އަށް ކާފިރުވުން ދޫކޮށްލައިފިނަމަ އެގޮތް ތިޔަބައިމީހުންނަށް ދުނިޔެއާއި އާޚިރަތުގައި ހެޔޮކަން ބޮޑުވެގެން ވެއެވެ. އަދި ތިޔަބައިމީހުން އެކަލޭގެފާނާއި ހަނގުރާމަކުރުމަށް އެނބުރި އަތުވެއްޖެ ނަމަ، އެބައިމީހުންނަށް ނަޞްރުދެއްވައި ތިޔަބައިމީހުން ބަލިކުރެއްވުމަށް ތިމަން ﷲ ވޮޑިގެންވާނަމެވެ. އަދި ތިޔަބައިމީހުން އެބައެއްގެ މަދަދަށް އެދޭ މީހުންނަށް، އެބައިމީހުންގެ އަޢުވާނުންނާއި އެހީތެރިން ކިތަންމެ ގިނަ ކަމުގައި ވިޔަސް، ތިޔަބައިމީހުންނަށް ކުރިމަތިވާ ޢަޛާބާއި މުޞީބާތް ދުރުނުކުރެވޭނެއެވެ. އެއީ، މާތް ﷲގެ ނަޞްރު މުއުމިނުންނާ އެކުގައި ވާތީއެވެ، އަދި އެބަޔަކާ އެކު މާތް ﷲ ވޮޑިގެންވާ ބަޔަކު ދުވަހަކުވެސް ބަލިނުކުރެވޭނެއެވެ."],["އޭ إيمان ވެއްޖެ މީސްތަކުންނޭވެ! اللَّه އަށާއި، އެކަލާނގެ رسول އާއަށް ތިޔަބައިމީހުން ކިޔަމަންވާށެވެ! އަދި ތިޔަބައިމީހުން (އެކަލޭގެފާނު ވިދާޅުވާ އެއްޗެއް) އަޑުއަހާންތިބެފައި، އެކަލޭގެފާނަށް ފުރަގަސްނުދޭށެވެ! (20)","އޭ އީމާންވެއްޖެ މީސްތަކުންނޭވެ! މާތް ﷲއާއި އެކަލާނގެ ރަސޫލާ ﷺ އަށް ކިޔަމަންވުން މަތީ ތިޔަބައިމީހުން ދެމި ތިބޭށެވެ. އަދި ތިޔަބައިމީހުން ޤުރްއާނާއި ނަސޭހަތް އަޑުއަހާ ޙާލު އެކަލޭގެފާނުގެ އަމުރާއި ޚިލާފުވެ އެކަލޭގެފާނަށް ފުރަގަސް ނުދޭށެވެ."],["އަދި ނާހައިތިބެމެ، ތިމަންމެން އަހައިފީމުއޭ ބުނި މީހުން ފަދައިން ތިޔަބައިމީހުން ނުވާށެވެ! (21)","މާތް ﷲގެ ހިދާޔަތާއި ޤުރްއާން އެބައިމީހުންގެ ހިތް ފިޔަވައި އެބައިމީހުންގެ ކަންފަތުން އަޑުއަހައި، އެފޮތުން ނަސޭހަތާއި ފައިދާ ލިބިނުގަތް ފާޖިރު ކާފިރުން ފަދައިން ތިޔަބައިމީހުން ނުވާށެވެ. އެހެނީ އަޑު އެހުމުގެ މަޤްޞަދަކީ ވިސްނައި ފިކުރުކުރުމާއި ފައިދާ ލިބިގަތުމެވެ. އަދި އަޑުއިވޭ ވާހަކައިން ފައިދާ ލިބިނުގަންނަ މީހުން ޖަނަވާރުން ފަދައެވެ. އެހެންކަމުން މާތް ﷲ ވަނީ އެބައިމީހުންނަކީ ޖަނަވާރުން ކަމަށް ސިފަކުރައްވާފައެވެ. އެކަލާނގެ ވަޙީކުރައްވަނީ"],["އެއުރެންގެ ކިބައިގައި، ހެޔޮކަމެއްވާކަން اللَّه ދެނެވޮޑިގެންފިނަމަ، އެއުރެންނަށް އިއްވެވީސްކަން ކަށަވަރެވެ. އަދި އެއުރެންނަށް އިއްވެވި ނަމަވެސް، ފުރަގަސްދޭ حال، އެއުރެން އެނބުރި ހިނގައްޖައީސްކަން ކަށަވަރެވެ. (23)","އެ ކާފިރުންގެ ކިބައިގައި އެއްވެސް ހެވެއް ވާކަން މާތް ﷲ ދެނެވޮޑިގެން ވާ ނަމަ، އެކަލާނގެ އެބައިމީހުންނަށް ވިސްނައި ފިކުރުކުރުމާއެކު އަޑު އިވޭގޮތް ހެއްދެވީހެވެ. އޭރުން އެބައިމީހުންގެ ޙިއްސުތަކުން އެބައިމީހުން ފައިދާ ލިބިގަތީހެވެ. އަދި މާތް ﷲ އެބައިމީހުންނަށް އަޑުއިއްވެވި ނަމަވެސް (އެބައިމީހުންގެ ކިބައިގައި ހެޔޮކަމެއް ނެތްކަން މާތް ﷲ ދެނެވޮޑިގެން ވެއެވެ.) ކާފިރުކަމާއި އިންކާރުކުރުން އިސްކޮށް އެބައިމީހުން ހިދާޔަތަށް ފުރަގަސް ދިނީހެވެ. އެއީ އެބައިމީހުންގެ ފެނުމުގެ ޙިއްސާއި ބުއްދި ނެތިކުރައްވާފައި ވާތީއެވެ. \n ކާފިރުންގެ ޙާލު ބަޔާންކުރެއްވުމަށްފަހު، މާތް ﷲ މުއުމިނުންނަށް އަންގަވަނީ މާތް ﷲގެ އެންގެވުމަށާއި، އެކަލާނގެ ރަސޫލާ ﷺ ގެ ދަޢުވަތަށް އިޖާބަދިނުމަށެވެ. އެކަލާނގެ ވަޙީކުރައްވަނީ"],["އެއުރެންގެ ކިބައިގައި، ހެޔޮކަމެއްވާކަން اللَّه ދެނެވޮޑިގެންފިނަމަ، އެއުރެންނަށް އިއްވެވީސްކަން ކަށަވަރެވެ. އަދި އެއުރެންނަށް އިއްވެވި ނަމަވެސް، ފުރަގަސްދޭ حال، އެއުރެން އެނބުރި ހިނގައްޖައީސްކަން ކަށަވަރެވެ. (23)","އެ ކާފިރުންގެ ކިބައިގައި އެއްވެސް ހެވެއް ވާކަން މާތް ﷲ ދެނެވޮޑިގެން ވާ ނަމަ، އެކަލާނގެ އެބައިމީހުންނަށް ވިސްނައި ފިކުރުކުރުމާއެކު އަޑު އިވޭގޮތް ހެއްދެވީހެވެ. އޭރުން އެބައިމީހުންގެ ޙިއްސުތަކުން އެބައިމީހުން ފައިދާ ލިބިގަތީހެވެ. އަދި މާތް ﷲ އެބައިމީހުންނަށް އަޑުއިއްވެވި ނަމަވެސް (އެބައިމީހުންގެ ކިބައިގައި ހެޔޮކަމެއް ނެތްކަން މާތް ﷲ ދެނެވޮޑިގެން ވެއެވެ.) ކާފިރުކަމާއި އިންކާރުކުރުން އިސްކޮށް އެބައިމީހުން ހިދާޔަތަށް ފުރަގަސް ދިނީހެވެ. އެއީ އެބައިމީހުންގެ ފެނުމުގެ ޙިއްސާއި ބުއްދި ނެތިކުރައްވާފައި ވާތީއެވެ. \n ކާފިރުންގެ ޙާލު ބަޔާންކުރެއްވުމަށްފަހު، މާތް ﷲ މުއުމިނުންނަށް އަންގަވަނީ މާތް ﷲގެ އެންގެވުމަށާއި، އެކަލާނގެ ރަސޫލާ ﷺ ގެ ދަޢުވަތަށް އިޖާބަދިނުމަށެވެ. އެކަލާނގެ ވަޙީކުރައްވަނީ"],["އޭ إيمان ވެއްޖެ މީސްތަކުންނޭވެ! ތިޔަބައިމީހުންނަށް ދިރުންދޭ ކަމަކަށް رسول އާ ތިޔަބައިމީހުންނަށް ގޮވައިލައްވާހިނދު، اللَّه އަށާއި، رسول އާއަށް ތިޔަބައިމީހުން އިޖާބަ ދޭހުށިކަމެވެ! އަދި ތިޔަބައިމީހުން ދަންނާށެވެ! ހަމަކަށަވަރުން، اللَّه، އިންސާނާއާއި، އޭނާގެ ހިތުގެ އެދުންތަކާ ދެމެދު ހުރަސްއަޅުއްވަތެވެ. އަދި ހަމަކަށަވަރުން، ތިޔަބައިމީހުން (قيامة ދުވަހުން) އެއްކުރައްވާހުށީ، އެކަލާނގެ حضرة އަށެވެ. (24)",'އޭ އީމާންވެއްޖެ މީސްތަކުންނޭވެ! ތިޔަބައިމީހުން މާތް ﷲއަށް ކިޔަމަންވުމަށް އެކަލާނގެ ގޮވައިލައްވާ ގޮވައިލެއްވުމަށް އިޖާބަދޭށެވެ. އަދި ވާރޭ ވެހުމުން ބިން ދިރިގެންދާ ފަދައިން ނަފްސުތައް އެއިން ދިރޭ ޤުރްއާނާއި އީމާންކަމަށް ރަސޫލާ ﷺ ގޮވައިލައްވާ ގޮވައިލެއްވުމަށް ތިޔަބައިމީހުން އިޖާބަ ދޭށެވެ. ފަހެ، ޤުރްއާނާއި އީމާންކަމުގައި ވަނީ ދިރުމާއި، ދިންނެވުމާއި، ދުނިޔެއާއި އާޚިރަތުގެ ރައްކާތެރިކަމެވެ. އަދި، އޭ މުއުމިނުންނޭވެ! އިންސާނާއަށް ބާރު ނުފޯރުވޭ ގޮތަށް އަދި އެކަލާނގެ އިރާދަކުރައްވާ ގޮތަކަށް މާތް ﷲ ހިތްތައް ބަދަލުކުރައްވާކަން ތިޔަބައިމީހުން ދަންނާށެވެ. މިގޮތުން އެކަލާނގެ އިންސާނާގެ ޢަޒުމު ފޮހެލައްވައި، އޭނާގެ މަޤްޞަދު ބަދަލުކުރައްވައި، އޭނާއަށް ސީދާމަގަށް މަގުދައްކަވައެވެ. ނުވަތަ އޭނާގެ ހިތް ޙައްޤުން އެއްކިބާ ކުރައްވައެވެ. ފަހެ، ކައުނުގެ ހުރިހާ ކަމެއް ހިންގަވަނީ އެކަލާނގެއެވެ. އެހެންކަމުން ރަސޫލުﷲ ﷺ މިދުޢާ ކުރައްވާ ކަމުގައި ވިއެވެ. ‏"‏يَا مُقَلِّبَ الْقُلُوبِ ثَبِّتْ قَلْبِي عَلَى دِينِكَ‏" (ހިތްތައް ބަދަލުކުރައްވާ ރަސްކަލާކޮ! މިއަޅާގެ ހިތް އިބަރަސްކަލާނގެ ދީނުގެ މަތީގައި ސާބިތުކުރައްވައިފާނދޭވެ!) (جامع الترمذي، كتاب الدعوات عن رسول الله صلى الله عليه وسلم، باب 90) (ޖާމިޢުއް ތިރްމިޛީ، ޙަދީޘު: 3522) ތިޔަބައިމީހުން އެނބުރި ދިއުންވަނީ އެކަލާނގެ ޙަޟްރަތަށެވެ. ދެން އެކަލާނގެ ތިޔަބައިމީހުންގެ ޢަމަލުތަކަށް ތިޔަބައިމީހުންނަށް ޖަޒާދެއްވާނެއެވެ. ފަހެ، ތިޔަބައިމީހުން އެކަލާނގެއަށް ކިޔަމަންވުމަށް އަވަސްވެގަންނާށެވެ. މިއާޔަތުގައި ވަނީ ހިތްތައް ޚާލިޞްކޮށް ސާފުކުރުމަށް ގޮވައިލައްވާފައެވެ.'],["އަދި ތިޔަބައިމީހުން ފިތުނައަކަށް ބިރުވެތިވެ ރައްކާތެރިވާށެވެ! އެ ފިތުނައައިސް ޖެހިދާހުށީ، ތިޔަބައިމީހުންގެ ތެރެއިން އަނިޔާވެރިވި މީހުންނަށް އެކަންޏެއްނޫނެވެ. އަދި ހަމަކަށަވަރުން، اللَّه އީ، عقوبات ގަދަފަދަވެގެންވކަލާނގެކަން ތިޔަބައިމީހުން ދަންނާށެވެ! (25)",'ތިޔަބައިމީހުން މާތް ﷲގެ އަމުރަށާއި އެކަލާނގެ ރަސޫލާ ﷺ ގެ އަމުރަށް ނުކިޔަމަންތެރިވާނަމަ، އެކަލާނގެ ހިއްޕެވުމަށާއި، ބަދަލުހިއްޕެވުމަށް ތިޔަބައިމީހުން ރައްކާތެރިވާށެވެ. އަދި މާތް ﷲގެ ޢުޤޫބާތަށް ތިޔަބައިމީހުން ބިރުވެތިވާށެވެ. އެކަލާނގެ ޢުޤޫބާތް އަންނަ ހިނދު އަންނާނީ އަނިޔާވެރި މީހުންނަށް އެކަންޏެއްނޫނެވެ. އަދި ކިއެއްތަ ހެޔޮލަފާ މީހުންނަށާއި ނުބައި މީހުންނަށް ޢާއްމުވާނެއެވެ. އެއީ، އަނިޔާވެރިޔާ އޭނާގެ އަނިޔާވެރިކަމާއި، ނުބައި ނުލަފާކަމުން ހަލާކުވާއިރު، ހެޔޮލަފާ މީހާ އެ ނުބައިނުލަފާކަމާއި، އުރެދުން ބަލަން ހަނު ހުރީތީ އޭނާވެސް ހަލާކުވާނެތީއެވެ. ޙަދީޘުގައި އައިސްފައި ވެއެވެ. عَنْ أَبِي بَكْرٍ الصِّدِّيقِ ............ سَمِعْتُ رَسُولَ اللَّهِ صلى الله عليه وسلم يَقُولُ ‏"‏ إِنَّ النَّاسَ إِذَا رَأَوُا الظَّالِمَ فَلَمْ يَأْخُذُوا عَلَى يَدَيْهِ أَوْشَكَ أَنْ يَعُمَّهُمُ اللَّهُ بِعِقَابٍ مِنْهُ ‏"‏ ‏.‏ (جامع الترمذي،كتاب الفتن عن رسول الله صلى الله عليه وسلم، باب مَا جَاءَ فِي نُزُولِ الْعَذَابِ إِذَا لَمْ يُغَيَّرِ الْمُنْكَرُ ‏) (އަބޫބަކްރު އައްޞިއްދީޤު ގެ އަރިހުން ރިވާވެގެން ވެއެވެ. ....... ރަސޫލުﷲ ﷺ ޙަދީޘުކުރައްވަނިކޮށް ތިމަންކަލޭފާނު އެއްސެވީމެވެ. ”މީސްތަކުންނަށް އަނިޔާވެރިޔާ ފެނި އޭނާގެ އަތުގައި ނުހިފި ނަމަ، (އޭނާ އެކަމުން ދުރު ނުކުރިނަމަ) ޢާއްމުވެގެންވާ ޢަޛާބެއް މާތް ﷲ އެބައިމީހުންގެ މައްޗަށް ފޮނުއްވުން ގާތެވެ.“) (ޖާމިޢުއްތިރްމިޛީ، ޙަދީޘު: 2168)'],["ބިމުގައި ތިޔަބައިމީހުން عدد މަދު، ނިކަމެތި ބަޔަކު ކަމުގައި ވީހިނދު، ހަނދުމަކުރާށެވެ! (އެހިނދު) ތިޔަބައިމީހުންތިބީ (عداوة ތެރި) މީހުން ތިޔަބައިމީހުން ޖަހައިގަނެގެން ގެންގޮސްފާނެކަމަށް ބިރުގެންފައެވެ. ދެން އެކަލާނގެ ތިޔަބައިމީހުންނަށް ހިޔާވަހިކަން ދެއްވިއެވެ. އަދި އެކަލާނގެ نصر ން ތިޔަބައިމީހުންނަށް ގަދަކަން ދެއްވިއެވެ. އަދި ރަނގަޅު ތަކެތިން ތިޔަބައިމީހުންނަށް رزق ދެއްވިއެވެ. (އެއީ) ތިޔަބައިމީހުން شكر ވެރިވުމަށްޓަކައެވެ. (26)",'ބަލިކަށި ނިކަމެތީންގެ ގޮތުގައި، މައްކާގެ ބިމުގައި ކާފިރުން ތިޔަބައިމީހުންގެ މައްޗަށް ގަދަކަން ދައްކަމުން ދާ ޙާލުގައި ތިއްބައި މާތް ﷲ ތިޔަބައިމީހުންނަށް ދެއްވި ނިޢުމަތް ހަނދުމަކުރާށެވެ. އެބައިމީހުން ތިޔަބައިމީހުންނަށް އުނދަގުލާއި ދުއްތުރާ ކުރަމުން ގެންދިޔައެވެ. ތިޔަބައިމީހުން ގޭގައި ތިއްބައި މުޝްރިކުން ތިޔަބައިމީހުން ޖަހައިގަނެގެން ހިނގައިދާނެ ކަމަށް ތިޔަބައިމީހުން ތިބެނީ ބިރުންނެވެ. ދެން ތިޔަބައިމީހުންގެ ޢަދުއްވުންގެ ކިބައިން ތިޔަބައިމީހުން ރައްކާތެރިވާނެ ކިއްލާއެއް (މަދީނާ) އެކަލާނގެ ތިޔަބައިމީހުންނަށް ހޯއްދަވައި ދެއްވިއެވެ. އަދި ތިޔަބައިމީހުންގެ ބާރުގަދަ ކުރައްވައި، ބަދުރު ހަނގުރާމައިގެ ދުވަހު މުޝްރިކުން ބަލިކުރައްވައި ތިޔަބައިމީހުންނަށް ނަޞްރުދެއްވިއެވެ. އަދި އެބައިމީހުންގެ މުދާ ޣަނީމާގެ ގޮތުގައި ތިޔަބައިމީހުންނަށް ދެއްވިއެވެ. އެއީ ތިޔަބައިމީހުންގެ ކުރިން އެއްވެސް ބަޔަކަށް ޙަލާލުވެގެންވީ އެއްޗެއް ނޫނެވެ. މިކަންތައް ތިޔަބައިމީހުންނަށް ކޮށްދެއްވީ، އެކަލާނގެ ތިޔަބައިމީހުންނަށް ދެއްވާފައިވާ މަތިވެރި ނިޢުމަތްތަކަށްޓަކައި ތިޔަބައިމީހުން އެކަލާނގެއަށް ޝުކުރުވެރިވުމަށެވެ. ޤަތާދާ ވިދާޅުވިއެވެ. "ޢަރަބީންގެ މިއަވަށުގެ އަހުލުވެރިންނަކީ، މީސްތަކުންގެ ތެރެއިން އެންމެ ނިކަމެތި، ދިރިއުޅުން އެންމެ އަބާއްޖަވެރި، އެންމެ ބަނޑުހައިހޫނުކަން ބޮޑު، އުނު އޮރިޔާން ހިޔާވާ މިންވަރު އެންމެ ކުޑަ މީހުން ކަމުގައި ވިއެވެ. މާތް ﷲ ގަންދީ ބުނަމެވެ. އެބައިމީހުންނަށް ވުރެ ދަށު ދަރަޖައިގައި އުޅުނު ބަޔަކު އަހަރުމެންނަށް އެނގިފައި ނުވެއެވެ. މާތް ﷲ އިސްލާމްދީން ފޮނުއްވަންދެނެވެ. އެދީން އައިސް އެބައިމީހުންނަށް ރަށްތަކުގެ ވެރިކަން ދެއްވައި، ރިޒުޤު ތަނަވަސްކޮށްދެއްވައި، މީސްތަކުންގެ މައްޗަށް ރަސްކަލުން ކަމުގައި އެބައިމީހުން ލެއްވެވިއެވެ. ފަހެ، އެކަލާނގެ ނިޢުމަތްތަކަށްޓަކައި ތިޔަބައިމީހުން އެކަލާނގެއަށް ޝުކުރުވެރިވާށެވެ. ފަހެ، ތިޔަބައިމީހުންގެ ވެރިރަސްކަލާނގެއީ ދީލަތި، ރަޙީމުވަންތަ، ނިޢުމަތްދެއްވާ، މާތް ރަސްކަލާނގެއެވެ." (ތަފްސީރު އިބްނު ކަޘީރު)'],["އޭ إيمان ވެއްޖެ މީސްތަކުންނޭވެ! اللَّه އަށާއި، رسول އާއަށް ތިޔަބައިމީހުން خيانة ތެރި ނުވާށެވެ! އަދި ތިޔަބައިމީހުންގެ أمانة ތަކަށް، އެނގިއެނގިތިބެ ތިޔަބައިމީހުން خيانة ތެރި ނުވާށެވެ! (27)","ކާފިރުންނަށް މުއުމިނުންގެ ސިއްރުތައް ބުނެދީގެން ތިޔަބައިމީހުންގެ ރަސޫލާ ﷺ އަށާއި ދީނަށް ޚިޔާނާތްތެރި ނުވާށެވެ. އަދި މީސްތަކުން ތިޔަބައިމީހުންނާ ޙަވާލުކޮށްފައިވާ މުދަލަށް ތިޔަބައިމީހުން ޚިޔާނާތްތެރި ނުވާށެވެ. ޚިޔާނާތްތެރިވުމުގެ ޢުޤޫބާތް ތިޔަބައިމީހުންނަށް އެނގޭ ޙާލުގައެވެ. މިއާޔަތް ބާވައިލެއްވީ އަބޫލުބާބާގެ ވާހަކައާއި ގުޅިގެންނެވެ. އެވާހަކައަކީ ރަސޫލުﷲ ﷺ ބަނޫ ޤުރައިޡާގެ ޔަހޫދީން ޙިޞާރުކުރެއްވުމުން އެބައިމީހުން އެކަލޭގެފާނުގެ ކިބައިން ޞުލްޙައަށް އެދުނެވެ. ދެން، ސަޢުދު ބްނު މުޢާޛުގެ ޙުކުމް ޤަބޫލުކުރުމަށް އެބައިމީހުންނަށް އެކަލޭގެފާނު އަމުރުކުރެއްވިއެވެ. އެހިނދު އެބައިމީހުން ދެންނެވިއެވެ. އަހަރުމެންގެ ގާތަށް އަބޫލުބާބާ ފޮނުއްވައި ދެއްވާށެވެ. ދެން، ރަސޫލާ ﷺ އެކަލޭގެފާނު ފޮނުއްވިއެވެ. އެބައިމީހުން ދެންނެވިއެވެ. އަބޫލުބާބާއެވެ. ކަލޭގެފާނަށް ފެނިވަޑައިގަންނަވަނީ ކިހިނެއް ހެއްޔެވެ؟ އަހަރުމެން ސަޢުދުގެ ޙުކުމް ޤަބޫލުކުރަންވީ ހެއްޔެވެ؟ އެހިނދު އެކަލޭގެފާނު ކަރަށް އިޝާރާތްކުރެއްވިއެވެ. މާނައަކީ ޤަތުލުކުރުމެވެ. އެކަލޭގެފާނު ވިދާޅުވިއެވެ. ތިމަންކަލޭގެފާނަށް މާތް ﷲއަށާއި އެކަލާނގެ ރަސޫލާ ﷺ އަށް ޚިޔާނާތްތެރި ވެވިއްޖެކަން އެހިސާބުން ތިމަންކަލޭގެފާނަށް އެނގިވަޑައިގެންފިއެވެ. އަދި އެކަލޭގެފާނު ވިދާޅުވިއެވެ. މާތް ﷲ ގަންދީ ވިދާޅުވަމެވެ. ތިމަންކަލޭގެފާނު އަވަހާރަވަންދެން ނުވަތަ ތިމަންކަލޭގެފާނަށް މާތް ﷲ ތައުބާ ލައްވަންދެން ތިމަންކަލޭގެފާނު އެއްވެސް އެއްޗެއް ފަރިއްނުކުޅުއްވާނަމެވެ. އަދި އެއްވެސް އެއްޗެއް ނުހިއްޕަވާނަމެވެ. ދެން އެކަލޭގެފާނުގެ ތައުބާ ބާވައިލެއްވިއެވެ. އެކަލޭގެފާނު ހުންނެވީ މިސްކިތުގެ ތަނބެއްގައި އަމިއްލަފުޅަށް ބަނދެވިގެންނެވެ. ދެން ރަސޫލުﷲ ﷺ އެކަލޭގެފާނު މޮހެލެއްވީއެވެ. (ޖާމިޢުލްބަޔާން ޢަން ތަފްސީރި އާޔިލްޤުރްއާން، އިބްނު ޖަރީރް އައްޠަބަރީ، ޙަދީޘު: 15923)"],["އަދި ތިޔަބައިމީހުން ދަންނާށެވެ! ހަމަކަށަވަރުން، ތިޔަބައިމީހުންގެ މުދާތަކާއި، ތިޔަބައިމީހުންގެ ދަރިންނަކީ، امتحان އެކެވެ. އަދި ހަމަކަށަވަރުން، ބޮޑުވެގެންވާ ދަރުމަ ވަނީ، اللَّه ގެ حضرة ގައެވެ. (28)","މުދަލާއި ދަރިންނަކީ މާތް ﷲ ގެ ފަރާތުން ފޮނުއްވާފައިވާ އިމްތިހާނެކެވެ. އެކަލާނގެއަށް އަޅުކަންކުރުމާއި ކިޔަމަންތެރިވުމުގެ މައްޗަށް މުދަލާއި ދަރިންނަށް ތިޔަބައިމީހުން އިސްކަންދޭތޯ ބެއްލެވުމަށެވެ. އިމްތިޙާނަކަށްވީ ދުނިޔޭގެ ކަންކަމާއިގެން ހިތް މަޝްޣޫލު ކުރުވައި މާތް ﷲގެ މަގުގައި ޖިހާދުކުރުމުން ދުރުކުރާތީއެވެ. މާތް ﷲ ގެ ޖަޒާއާއި ސަވާބު މުދަލާއި ދަރިންނަށްވުރެ ހެޔޮކަން ބޮޑުވެގެން ވެއެވެ."],["އޭ إيمان ވެއްޖެ މީސްތަކުންނޭވެ! ތިޔަބައިމީހުން، اللَّه އަށް تقوى ވެރިވާނަމަ، ތިޔަބައިމީހުންނަށް حق އާއި، باطل ވަކިކުރާނެ މަގު، އެކަލާނގެ ދައްކަވާނެތެވެ. އަދި ތިޔަބައިމީހުންގެ ކިބައިން ކުށްފާފަތައް ފިއްލަވާނެތެވެ. އަދި ތިޔަބައިމީހުންނަށް ފާފަފުއްސަވާނެތެވެ. اللَّه އީ، ބޮޑުވެގެންވާ فضل ވަންތަކަމުގެ ވެރިރަސްކަލާނގެއެވެ. (29)","އޭ إيمان ވެއްޖެ މީސްތަކުންނޭވެ! ތިޔަބައިމީހުން، اللَّه އަށް تقوى ވެރިވާނަމަ، ތިޔަބައިމީހުންނަށް حق އާއި، باطل ވަކިކުރާނެ މަގު، އެކަލާނގެ ދައްކަވާނެތެވެ. އަދި ތިޔަބައިމީހުންގެ ކިބައިން ކުށްފާފަތައް ފިއްލަވާނެތެވެ. އަދި ތިޔަބައިމީހުންނަށް ފާފަފުއްސަވާނެތެވެ. اللَّه އީ، ބޮޑުވެގެންވާ فضل ވަންތަކަމުގެ ވެރިރަސްކަލާނގެއެވެ. (29)"],["كافر ވި މީހުން، ކަލޭގެފާނު ހައްޔަރުކުރުމަށް، ނުވަތަ އަވަހާރަކޮށްލުމަށް، ނުވަތަ ކަލޭގެފާނު ރަށުން ބޭރުކޮށްލުމަށް ރޭވިހިނދު، ހަނދުމަކުރައްވާށެވެ! އެއުރެން މަކަރުވެރި، ނުބައި ރޭވުންތައް ރާވަތެވެ. އަދި اللَّه (އެއުރެންގެ ރޭވުންތައް، باطل ކުރައްވައި، އެއުރެންނަށް ކެހިލިބޭނެގޮތަށް) تدبير ކުރައްވަތެވެ. اللَّه އީ، މަކަރުވެރިންނަށްވުރެ، تدبير ކުރެއްވުން މޮޅު ރަސްކަލާނގެއެވެ. (30)","މުއުމިނުންނަށް ޢާއްމުކޮށް ދެއްވި ނިޢުމަތުގެ ވާހަކައަށް ފަހު ރަސޫލުﷲ ﷺ އަށް ޚާއްޞަކޮށް ދެއްވި ނިޢުމަތެއް ހަނދާންކޮށްދެއްވަނީއެވެ. އޭ މުޙައްމަދު ﷺ އެވެ! މުޝްރިކުން ދާރުއްނަދްވާގައި ކަލޭގެފާނާ ދެކޮޅަށް މަކަރުވެރި ރޭވުން ރާވަމުން ދިޔަ ހިނދު ހަނދުމަކުރާށެވެ. އެބައިމީހުން ރާވަމުން ދިޔައީ ކަލޭގެފާނު ހައްޔަރުކުރާށެވެ. ނުވަތަ މައްކާގެ މޮޔައިން މެދުވެރިކޮށް ކަލޭގެފާނު ޤަތުލުކުރާށެވެ. ނުވަތަ ކަލޭގެފާނު އުފަންވެވަޑައިގަތް ރަށުން ކަލޭގެފާނު ބޭރުކުރާށެވެ. އެބައިމީހުން ރޭގަނޑުގެ އަނދިރިކަމުގެ ތެރޭގައި ކަލޭގެފާނާ ދެކޮޅަށް މަކަރުވެރި ރޭވުންތައް ރާވައެވެ. އަދި މާތް ﷲ އެބައިމީހުންގެ ރޭވުންތައް ބާޠިލުކޮށް އެރޭވުން އެނބުރި އެބައިމީހުންނަށް ރައްދުވާނެ ގޮތްތައް ރާއްވަވައެވެ. މާތް ﷲގެ ރޭއްވެވުން މާވަރުގަދަވެފައި އޭގެ އަސަރު މާ ބޮޑުވާނެއެވެ. މިއާޔަތުގައި މި އިޝާރާތް ކުރަނީ ކާފިރުކަމާއި މަގުފުރެދުމުގެ ބޮޑުން އެއްވެ، އަދި ނަސޭހަތްތެރިވާ މުސްކުޅިއެއްގެ ގޮތުގައި އެބައިމީހުންނާއެކު ޝައިޠާނާވެސް ބައިވެރިވެ، ރޭވި މަކަރުވެރި ނުބައި ރޭވުމުގެ ވާހަކައަށެވެ. ފަހެ، އިބްނު ޢައްބާސް رضي الله عنه ރިވާކުރެއްވިއެވެ. ޤުރައިޝުންގެ އަޝްރާފުންގެ ތެރެއިން ބަޔަކު ދާރުއްނަދުވާގައި ބައްދަލުކުރިއެވެ. އަދި އެބައިމީހުންގެ ތެރެއަށް ހައިބަތުހުރި ޝައިޚެއްގެ ސިފައިގައި ޝައިޠާނާ އައިސް އެބައިމީހުންގެ ވާހަކައިގެ މެދުތެރެއިން ވަނެވެ. އެހިނދު އެބައިމީހުން ސުވާލުކުރިއެވެ. ތިޔައީ ކާކުހެއްޔެވެ؟ އޭނާ ބުންޏެވެ. ޢުމުރުން ދުވަސްވެފައި ހުރި ޢަރަތްބަކީމެވެ. ދީން ދޫކޮށްލައިގެން މިއުޅޭ މީހާ (އެއީ މުޙައްމަދު ﷺ) އާމެދު ވާހަކަ ދެއްކުމަށް ތިޔަބައިމީހުން އެއްވެގެން އުޅޭ އަޑު ތިމަން އެހީއެވެ. އެހެންވެ، މިތަނަށް ހާޒިރުވާން ތިމަން ބޭނުންވީއެވެ. އަދި ތިމަންގެ ފަރާތުން ޚިޔާލާއި ނަސޭހަތް ތިޔަބައިމީހުންނަށް ނުލިބި ނުދާނެއެވެ. އެބައިމީހުން ބުންޏެވެ. އެންމެ ރަނގަޅެވެ. ވަންނާށެވެ. އެބައިމީހުން ބުންޏެވެ. އޭނާގެ ކަންތަކާ މެދު ވިސްނާބަލާށެވެ. މާތް ﷲ ގަންދީ ބުނަމެވެ. އޭނާ ތިޔަބައިމީހުންގެ މައްޗަށް ވެރިވެގަތުން ވަރަށް ގާތެވެ. އެބައިމީހުންގެ ތެރެއިން ބަޔަކު ބުންޏެވެ. އޭނާ ބަނދެ ހައްޔަރުކުރާށެވެ. ދެން އޭނާ މަރުވަންދެން ބަލަހައްޓައިގެން ތިބޭށެވެ. އެހިނދު މާތް ﷲގެ ޢަދުއްވު އިބްލީސު ހަޅޭއްލަވައިގަތެވެ. ތިޔަބައިމީހުން ތިޔަ ފާޅުކުރީ އަދި ކަމުދާ ޚިޔާލެއް ނޫނެވެ. އެހެނީ، އޭނާގެ އަޞްޙާބުން ތިޔަބައިމީހުންގެ މައްޗަށް ފުންމައިގަނެ ތިޔަބައިމީހުންގެ އަތްދަށުން އޭނާ ސަލާމަތްކޮށްގެން ގޮސް ދެން ތިޔަބައިމީހުންނަށް އޭނާ ނުނެގޭނެހެން ހަދާނެއެވެ. އެބައިމީހުން ބުންޏެވެ. އެ ބޭބެ އެ ބުނީ ތެދެކެވެ. އެހެން ގޮތެއް ހޯދާށެވެ. ދެން އޭގެތެރެއިން މީހަކު ބުންޏެވެ. އޭނާ ތިޔަބައިމީހުންގެ ތެރެއިން ނެރެލާށެވެ. ތިޔަބައިމީހުން އޭނާގެ ފުށުން ސަލާމަތް ވީއެވެ. އޭނާ ތިޔަބައިމީހުންގެ ތެރެއިން ނުކުތުމަށް ފަހު އޭނާ ކޮންމެ ކަމެއް ކުރިއަސް އަދި ކޮންމެ ތާނކަށް ދިޔައަސް ތިޔަބައިމީހުންނަށް ގެއްލުމެއް ނުވާނެއެވެ. އެހިނދު މާތް ﷲގެ ޢަދުއްވު ބުންޏެވެ. ތިޔައީ އަދި ކަމުދާ ޚިޔާލެއް ނޫނެވެ. އޭނާގެ ވާހަކައިގެ ފޮނިކަމާއި، ދޫފަސޭހަކަމާއި، ހިތްތަކަށް އޭނާގެ ވާހަކައިގެ އަސަރުކުރާ މިންވަރު ތިޔަބައިމީހުންނަށް ނުފެންނަނީ ހެއްޔެވެ؟ ތިޔަބައިމީހުން އެހެން ހަދައިފިނަމަ، ޢަރަބީން ތިޔަބައިމީހުންގެ މައްޗަށް އަރައިގަނެ، ތިޔަބައިމީހުންގެ ރަށުން ތިޔަބައިމީހުން ބޭރުކޮށް ތިޔަބައިމީހުންގެ އަޝްރާފުން މަރާ ހިސާބަށް ކަންތައް ދިއުމަކީ މާ ދުރުގައި އޮތް ކަމެއް ނޫނެވެ. އެބައިމީހުން ބުންޏެވެ. އޭނާ އެބުނީ ތެދެކެވެ. އެހެން ޚިޔާލެއް އޮތްތޯ ބަލާށެވެ. ދެން މާތް ﷲ ލަޢުނަތްލެއްވި އަބޫ ޖަހުލު ބުޏްނެވެ. އެ ޚިޔާލަށް ފަހު ދެން އެހެން ޚިޔާލެއް ނުއޮންނާނެ ޚިޔާލެއް އަހަރެން ބުނެފާނަމެވެ. އަހަރުމެން ކޮންމެ ޤަބީލާއަކުން ޒުވާން، ހިތްވަރު ގަދަ، ފިރިހެންކުއްޖަކު ނަގައި، ކޮންމެ ކުއްޖަކަށް ތޫނު ކަނޑިއެއްދޭނީއެވެ. އެއެންމެން އޭނާގެ ގޭގެ ދޮރުމަތީގައި ތިބެފައި އެންމެން އެއްފަހަރާ އޭނާގެ ގައިގައި ކަނޑިން ޖަހާނީއެވެ. އޭރުން އޭނާގެ ލޭ ހުރިހާ ޤަބީލާއަކަށް ބެހިގެން ދިޔައީއެވެ. ބަނޫ ހާޝިމަށް މުޅި ޤުރައިޝާ ހަނގުރާމަ ކުރެވޭނެހެން އަހުރެންނަށް ހީނުވެއެވެ. އެހެންކަމުން، އެބައިމީހުން ދިޔަ ޤަބޫލުކުރާނެއެވެ. އޭރުން އަހަރުމެންނަށް މީސްތަކުންގެ ކަންފަތްތައް އޭނާއާއި ދުރުކުރެވުނީއެވެ. އަދި އޭނާގެ ފަރާތުން އަހަރުމެން ސަލާމަތްވީއެވެ. އެހިނދު މާތް ﷲގެ ޢަދުއްވު އިބްލީސު ހަޅޭއްލަވައިގަތެވެ. މާތް ﷲ ގަންދީ ބުނަމެވެ. ޚިޔާލަކީ އެއީއެވެ. އަހުރެންނަށް އެ ނޫން ގޮތެއް ނުފެނެއެވެ. ދެން އެބައިމީހުން އެގޮތަށް އެއްބަސްވިއެވެ. އެހިނދު ޖިބްރީލު عليه السلام ވަޑައިގެން ނަބިއްޔާ ﷺ އަށް އެބައިމީހުންގެ ރޭވުމުގެ ޚަބަރު ދެއްވިއެވެ. އަދި އެރޭ އެކަލޭގެފާނު އެނދުދާންކޮޅުގައި އަވަހާރަފުޅުނުލެއްޕެވުމަށް އަންގަވާފައި، އެކަލޭގެފާނަށް ހިޖުރަކުރެއްވުމުގެ ހުއްދަ ދެއްވިއެވެ. ދެން އެކަލޭގެފާނު ވެލި މުށްވަރެއް ހިއްޕަވައިގެން ނުކުމެ ވަޑައިގެން ﴿وَجَعَلْنَا مِن بَيْنِ أَيْدِيهِمْ سَدًّا وَمِنْ خَلْفِهِمْ سَدًّا فَأَغْشَيْنَاهُمْ فَهُمْ لَا يُبْصِرُونَ﴾ (އަދި ތިމަންރަސްކަލާނގެ އެބައިމީހުންގެ ކުރިމަތިން ފާރެއް ލައްވައި، އަދި އެބައިމީހުންގެ ފުރަގަހުން ފާރެއް ލައްވައި، އެބައިމީހުންގެ ލޯތަކުގައި ފަރުދާއެއް ލެއްވީމެވެ. ދެން އެބައިމީހުންނަށް ނުފެންނާނެއެވެ،) ކިޔަވައިވިދާޅުވަމުން އެބައިމީހުންގެ މައްޗަށް ވެލި ބުރުއްސަވަމުން ވަޑައިގެން، އަބޫބަކުރު رضي الله عنه އާއެކު މަދީނާއަށް ހިޖުރަކުރެއްވުމަށް ނުކުމެ ވަޑައިގެންފިއެވެ. (ރިވާކުރެއްވީ އަލްބައިހަޤީ)"],["އަދި އެއުރެންނަށް، ތިމަންރަސްކަލާނގެ آية ތައް ބަޔާންވެގެންވާ ގޮތުގައި ކިޔައިދެއްވާހިނދު، އެއުރެން ބުނެތެވެ. ހަމަކަށަވަރުން، ތިމަންމެން ތިޔަ އަޑުއެހީމުއެވެ. ތިމަންމެން އެދޭނަމަ، ތިމަންމެންވެސް ތިޔަކަހަލަ ބަސްތަކެއް ކިޔައިފީމުހެވެ. ތިޔައީ، އެވޭލާ މީހުންގެ ފުލޯކު ވާހަކަތަކެއް ކަމުގައި މެނުވީ ނުވެއެވެ. (31)","ބަޔާންވެގެންވާ ޤުރްއާނުގެ އާޔަތްތައް މައްކާގެ މުޝްރިކުންނަށް ކިޔަވައި ދެވޭ ހިނދު އެބައިމީހުން ގޮތްދޫނުކުރުމާއި ބޮޑާކަން އިސްކޮށް ބުނެއެވެ. އަހަރުމެން ބޭނުންނަމަ އަހަރުމެން ވެސް ތިޔަކަހަލަ ބަސްތަކެއް ކިޔައިފީމުހެވެ. އަހަރުމެންނަށް ތިޔަ ކިޔައިދެއްވާ ތަކެއްޗަކީ އިސްވެދިޔަ މީހުންގެ ދޮގުތަކާއި ޚުރާފާތު ފިޔަވައި އެހެން އެއްޗެއް ނޫނެވެ. މިއީ އެބައިމީހުން ބޮޑާކަމާއި ގޮތް ދޫނުކުރުމުގައި ހައްދު ފަހަނައަޅައި ދިއުމެވެ. އެފަދަ އެއްޗެއް ތިމަންމެންވެސް ގެނެސްފާނަމޭ އެބައިމީހުންނަށް ބުނެވޭނީ ކިހިނެއް ހެއްޔެވެ؟ އެކަލޭގެފާނު އެފޮތުން އެބައިމީހުންނަށް ތަޙައްދީ ކުރައްވާތާ ދިހަ އަހަރު ވެއްޖެއެވެ. އެބައިމީހުންނަށް އެއާ އެއްފަދަ އެންމެ ސޫރަތެއްވެސް ގެނެސް ނުދެވުނެވެ. އެބައިމީހުންނާ ކަނޑިން ހަނގުރާމަ ކުރުމުންވެސް، އެބައިމީހުން ނުހަނު ނަފްރަތު ކުރުމާއެކުވެސް، އެފޮތާ ދެކޮޅަށް އެއްޗެއް ގެންނަން ނުކެރުނީ އެބައިމީހުން ބަލިވެދާނެތީއެވެ. އެއީ އެބައިމީހުންނަށް ބަލާޣާތްތެރިކަމުގެ ޚާއްޞަ ސިފަތައް ލިބިފައި ހުރުމާ އެކުގައެވެ. މިއީ ރަސޫލުﷲ ﷺ އަށް ޖެއްސުންކުރުމުގެ ގޮތުން އެބައިމީހުން ބުނެލި އެއްޗެކެވެ."],["އަދި އެއުރެން ބުނިހިނދު ހަނދުމަކުރާށެވެ! އޭ ހައްދަވާ ބޮޑުކުރެއްވި ރަސްކަލާކޯއެވެ! މިއީ، އިބަރަސްކަލާނގެ حضرة ން އައި حق ބަސްފުޅު ކަމުގައިވާނަމަ، ފަހެ، އަޅަމެންގެ މައްޗަށް އުޑުން ހިލަތަކެއް ވެއްސަވައިފާނދޭވެ! ނުވަތަ އަޅަމެންނަށް ވޭންދެނިވި عذاب އެއް ދެއްވައިފާނދޭވެ! (32)","ނުކިޔަމަންތެރިކަމުގައި ޙައްދުފަހަނައަޅައި ގޮސްފައިވާ މުޝްރިކުން ބުންޏެވެ. އޭ އަހަރުމެންގެ ވެރިރަސްކަލާކޮ! މި ފޮތަކީ ޙަޤީޤަތުގައިވެސް އިބަރަސްކަލާނގެ ޙަޟްރަތުން ބާވައިލެއްވި ފޮތެއް ކަމުގައި ވިޔަސް އަހަރުމެން އެކަލޭގެފާނަށް އީމާން ނުވާނަމެވެ. އަދި އެކަލޭގެފާނަށް ތަބަޢަ ނުވާނަމެވެ. ފަހެ، އިބަރަސްކަލާނގެ އަހަރުމެންގެ މައްޗަށް އުޑުން ހިލަ ވެއްސަވައިފާނދޭވެ. ނުވަތަ ވޭންދެނިވި ގަދަފަދަ ޢަޛާބެއް އަހަރުމެންނަށް ދެއްވައިފާނދޭވެ. އެބައިމީހުން މިހެން ބުނީ ޖެއްސުންކޮށް މަލާމާތްކުރުމުގެ ގޮތުންނެވެ. އެބައިމީހުންނީ ބުއްދިވެރިން ނަމަ އެބައިމީހުން ބުނީހީ މުޙައްމަދު ﷺ އަހަރުމެންގެ ގާތަށް ގެނައި ފޮތަކީ ޙައްޤު އެއްޗެއް ނަމަ، އަހަރުމެންނަށް އެއަށް ތަބަޢަވުމުގެ ތައުފީޤުދެއްވައި، އެއަށް އަހަރުމެންނަށް ހިދާޔަތު ދެއްވާނދޭވެ. އެހެންނަމަވެސް، އެބައިމީހުންގެ މޮޔަކަމުންނާއި، ނުކިޔަމަންތެރިކަމުގައި ޙައްދު ފަހަނައަޅައިދިއުމުގެ ސަބަބުން އެދުނީ ރަޙްމަތުގެ ބަދަލުގައި ޢަޛާބެވެ. އަދި ހިދާޔަތުގެ ބަދަލުގައި އަބާއްޖަވެރިކަމެވެ. އެބައިމީހުންގެ ހަރުކަށިކަމަށް ރައްދު ދެއްވަމުން މާތް ﷲ ވަޙީކުރެއްވިއެވެ."],["އަދި ކަލޭގެފާނު އެއުރެންގެ މެދުގައި ހުންނަވަނިކޮށް، اللَّه، އެއުރެންނަކަށް عذاب އެއް ނުދެއްވާނެތެވެ. އަދި އެއުރެން استغفار ކޮށްކޮށް ތިއްބައި، اللَّه، އެއުރެންނަކަށް عذاب އެއް ނުދެއްވާނެތެވެ. (33)","އަދި ކަލޭގެފާނު އެއުރެންގެ މެދުގައި ހުންނަވަނިކޮށް، اللَّه، އެއުރެންނަކަށް عذاب އެއް ނުދެއްވާނެތެވެ. އަދި އެއުރެން استغفار ކޮށްކޮށް ތިއްބައި، اللَّه، އެއުރެންނަކަށް عذاب އެއް ނުދެއްވާނެތެވެ. (33)"],["އެއުރެންނަށް اللَّه، عذاب ނުދެއްވުމަށް އެއުރެންނަށް އޮތީ ކޮން عذر އެއް ހެއްޔެވެ؟ އެއުރެން އެތިބަ حرمة ތެރިވެގެންވާ މިސްކިތުން (މީސްތަކުން) ދުރުކުރަނީއެވެ. އެއުރެންނަކީ، އެތާނގެ ބެލެހެއްޓުންތެރިންނެއްވެސް ނޫނެވެ. تقوى ވެރިން މެނުވީ އެތާނގެ ބެލެހެއްޓުންތެރިން ކަމުގައި ނުވެތެވެ. އެހެނެއްކަމަކު، އެއުރެންކުރެ ގިނަމީހުންނަކަށް (އެކަމެއް) ނޭނގެތެވެ. (34)","އެބައިމީހުންގެ ގޮތްދޫނުކުރުމާއި، މަގުފުރެދުމާއި، މީސްތަކުން އިސްލާމްދީނަށް ވަނުމަށާއި، ގެފުޅަށް ޙައްޖަށް އައުމަށް ހުރަސްއެޅުމާއެކު، އެބައިމީހުންނަށް ޢަޛާބު ޙައްޤު ނުވާންވީ ކީއްވެ ހެއްޔެވެ؟ އެބައިމީހުން ތިބީ ޝިރުކުގެ މަތީގައި ކަމަށްވާއިރު ގެފުޅުގެ ކަންތައް ބެލެހެއްޓުމުގެ ޙައްޤެއްވެސް އެބައިމީހުންނަކަށް ނެތެވެ. އެކަމުގެ އަހުލުވެރިންނަކީ މާތް ﷲގެ ޝަރީޢަތުގައި ހިފަހައްޓައިގެން ތިބި މުއުމިނުންނެވެ. މައްކާގެ މުޝްރިކުން ބުނަމުން ދިޔައީ ތިމަންމެންނީ ގެފުޅު ބަލަހައްޓާ މީހުންނެވެ. ތިމަންމެން ބޭނުން ބަޔަކު ވަނުން މަނާކޮށްފައި، ތިމަންމެން ބޭނުން ބަޔަކު އެތަނަށް ވެއްދިދާނެވެ. މާތް ﷲ އެބައިމީހުންނަށް ރައްދުދެއްވާފައިވަނީ މިއާޔަތުންނެވެ. ދެން މާތް ﷲ ބަޔާންކުރައްވަނީ އެބައިމީހުންގެ ތެރެއިން ގިނަ މީހުންނަކީ މޮޔައިން ކަމާއި އެބައިމީހުންނަށް އެކަން ނޭނގޭ ކަމުގައެވެ. އެބައިމީހުންގެ ޢަމަލުތަކުގެ ހުތުރުކަން އިތުރަށް ބަޔާންކުރެއްވަމުން މާތް ﷲ ވަޙީކުރައްވަނީ"],["އެބައިމީހުންގެ ގޮތްދޫނުކުރުމާއި، މަގުފުރެދުމާއި، މީސްތަކުން އިސްލާމްދީނަށް ވަނުމަށާއި، ގެފުޅަށް ޙައްޖަށް އައުމަށް ހުރަސްއެޅުމާއެކު، އެބައިމީހުންނަށް ޢަޛާބު ޙައްޤު ނުވާންވީ ކީއްވެ ހެއްޔެވެ؟ އެބައިމީހުން ތިބީ ޝިރުކުގެ މަތީގައި ކަމަށްވާއިރު ގެފުޅުގެ ކަންތައް ބެލެހެއްޓުމުގެ ޙައްޤެއްވެސް އެބައިމީހުންނަކަށް ނެތެވެ. އެކަމުގެ އަހުލުވެރިންނަކީ މާތް ﷲގެ ޝަރީޢަތުގައި ހިފަހައްޓައިގެން ތިބި މުއުމިނުންނެވެ. މައްކާގެ މުޝްރިކުން ބުނަމުން ދިޔައީ ތިމަންމެންނީ ގެފުޅު ބަލަހައްޓާ މީހުންނެވެ. ތިމަންމެން ބޭނުން ބަޔަކު ވަނުން މަނާކޮށްފައި، ތިމަންމެން ބޭނުން ބަޔަކު އެތަނަށް ވެއްދިދާނެވެ. މާތް ﷲ އެބައިމީހުންނަށް ރައްދުދެއްވާފައިވަނީ މިއާޔަތުންނެވެ. ދެން މާތް ﷲ ބަޔާންކުރައްވަނީ އެބައިމީހުންގެ ތެރެއިން ގިނަ މީހުންނަކީ މޮޔައިން ކަމާއި އެބައިމީހުންނަށް އެކަން ނޭނގޭ ކަމުގައެވެ. އެބައިމީހުންގެ ޢަމަލުތަކުގެ ހުތުރުކަން އިތުރަށް ބަޔާންކުރެއްވަމުން މާތް ﷲ ވަޙީކުރައްވަނީ","ގެފުޅު ކައިރީގައި އެބައިމީހުންގެ އަޅުކަމާއި ދުޢާއަކީ ތުނބުން ފުމުމާއި އަތްތިލަބަޑި ޖެހުން ފިޔަވައި އެހެން ކަމެއް ނޫނެވެ. އެބައިމީހުން އެކަން ކުރަނީ މުސްލިމުން ނަމާދަށް ތިބޭއިރު އެބައިމީހުންނަށް އުނދަގޫކުރުމަށެވެ. ފަހެ ތިޔަބައިމިހުން ނުކިޔަމަންތެރިވެ ޖަރީމާތަކަށް އަރައިގަތުމުން އެކަމުގެ ޢަޛާބު ޤަތުލުވުމާއި ހައްޔަރުވުމުގެ ސިފައިގައި ދުނިޔެއިން ލިބިގަންނާށެވެ. އިބްނު ޢައްބާސް رضي الله عنه ވިދާޅުވިއެވެ. ”ޤުރައިޝުންގެ މީހުން ގެފުޅުގެ ވަށައިގެން ޠަވާފުކޮށް އުޅުނީ އޮރިޔާން ހާލު ތުނބުންފުމެ އަތްތިލަބަޑި ޖަހަމުންނެވެ.“ (އެއީ މުއުމިނުން އަޅުކަމުގައި ތިއްބާ އެބައިމީހުންނަށް ޖެއްސުންކޮށް އުނދަގޫކުރުމަށެވެ.) (ތަފްސީރު އިބްނި އަބީ ޙާތިމް، ޖ:1، ޞ: 262، ޙަދީޘު: 9045)"],["ހަމަކަށަވަރުން، كافر ވި މީހުން، اللَّه ގެ މަގުން މީސްތަކުން ދުރުކުރުމަށް، އެއުރެންގެ މުދާތައް ހޭދަކުރެތެވެ. ފަހެ، އެއުރެން އެތަކެތި ހޭދަކުރަމުން ގެންދާނެތެވެ. ދެން އެ މުދާތައް، އެއުރެންގެ މައްޗަށް ހުރި ހިތާމަޔަކަށް ވެގެންދާނެތެވެ. ދެން އެއުރެން ބަލިކުރައްވާނެތެވެ. އަދި كافر ވިމީހުން ނަރަކައަށް ޖަމާކުރައްވާނެތެވެ. (36)","ކާފިރުން އެބައިމީހުންގެ މުދާ ހޭދަކުރަނީ އިސްލާމްދީނަށް މީސްތަކުން ވަނުން ހުއްޓުވުމަށެވެ. އެބައިމީހުން އެމުދާ ހޭދަކުރާނެއެވެ. ދެން ފަހުން އެކަމާ ދެރަވެ ހިތާމަކުރާނެއެވެ. އެއީ އެބައިމީހުންގެ މުދާ ޚަރަދުކުރުމުންވެސް މާތް ﷲގެ ނޫރު ނިއްވާލަން އެބައިމީހުން ކުރި މަސައްކަތް ކާމިޔާބު ނުވުމުންނެވެ. ދެން އެބައިމީހުންގެ ނިމުމަކީ ބަލިވެ ފަހަތަށް ޖެހުމެވެ. ކާފިރުކަން މަތީ ދިރިއުޅެ ކާފިރުކަން މަތީ ނިމިގެން ދާ މީހުން ނަރަކައަށް އެއްކުރެވޭނެއެވެ. އެބައިމީހުން އެތަނަށް ގެންދެވޭނެއެވެ."],["(އެއީ) اللَّه، ރަނގަޅު މީހުންނާއި، ނުބައި މީހުން ވަކިކުރައްވައި، ނުބައި މީހުން އެކަކުގެ މައްޗަށް އަނެކަކު ލައްވައި، އެންމެން އެކުގައި ފުނިޖައްސަވައި، ނަރަކައިގެތެރެއަށް ލެއްވުމަށްޓަކައެވެ. އެއުރެންނީ ހަމަ، ގެއްލެނިވެގެންވާ މީހުންނެވެ. (37)","އެއީ މާތް ﷲ މުއުމިނުންނާއި ކާފިރުން، ހެޔޮލަފާ މީހުންނާއި ނުބައިނުލަފާ މީހުން ވަކިކުރެއްވުމަށެވެ. އަދި ކާފިރުން އެއްކުރައްވާފައި ނަރަކައަށް އެއްލައިލެވޭނެއެވެ. އެބައިމީހުން ތިބޭނީ ކުނިތަކެއް ފަދައިން މަތިމައްޗަށް ނަރަކައިގެ ތެރެއަށް އެއްލާލެވިފައެވެ. އެބައިމީހުންނީ މުޅިން އަބާއްޖަވެރިވެ ގެއްލެނިވެފައިވާ މީހުންނެވެ. މާތް ﷲ އެބައިމީހުން ސިފަކުރައްވަނީ ބަލިފެތުރުމުގެ ސަބަބަކަށް ވެދާނެތީ މަތިމައްޗަށް ބަރިބަރިއަށް އަލިފާނުގެ ތެރެއަށް އަޅައި އަންދާލެވޭ ކުނި ފަދައިންނެވެ."],["كافر ވި މީހުންނަށް، ކަލޭގެފާނު ވިދާޅުވާށެވެ! އެއުރެން (ހަނގުރާމަކުރުމާއި، كافر ކަން) ހުއްޓާލައިފިނަމަ، އެއުރެންނަށް އިސްވެގޮސްފައިވާ ފާފަތައް ފުއްސަވާހުށްޓެވެ. އަދި އެއުރެން (އެކަންކަމަށް) އަލުން އެނބުރި އަންނަނަމަ (ދަންނާށެވެ!) ފަހެ، ހަމަކަށަވަރުން، އިސްވެދިޔަ މީހުންނަށް ވެގެންދިޔަގޮތުގެ މިސާލު ފާއިތުވެ ހިނގައްޖެއެވެ. (38)","ކަލޭގެފާނާއި ޢަދާވާތްތެރިވެ، ކަލޭގެފާނާ ހަނގުރާމަކޮށް، ކަލޭގެފާނު ރަށުން ބޭރުކޮށްލި، ކަލޭގެފާނުގެ ޤައުމުގެ މުޝްރިކުންނަށް ވިދާޅުވާށެވެ. އެބައިމީހުން ކާފިރުކަން ދޫކޮށް ކަލޭގެފާނާއި މުއުމިނުންނާ ހަނގުރާމަކުރުން ހުއްޓާލައިފިނަމަ، އިސްވެ ގޮސްފައިވާ ތިޔަބައިމީހުންގެ ކުށްތަކާ ފާފަތައް މާތް ﷲ ފުއްސަވާދެއްވާނެއެވެ. އެބައިމީހުން ކަލޭގެފާނު ދޮގުކޮށް ކަލޭގެފާނާ ހަނގުރާމަކުރުމަށް އެނބުރި އަތުވެއްޖެނަމަ، ފަހެ ނުކިޔަމަންތެރިވެ ދޮގުކުޅަ މީހުން ނެތިކޮށްލުމަކީ އިސްވެދިޔަ އުއްމަތްތަކާ މެދު މާތް ﷲ ކަންކުރައްވާފައިވާ ގޮތެވެ. މިއާޔަތުގައި މިވަނީ އެބައިމީހުންނަށް އުޒުރު ހުށަހެޅުމުގެ ފުރުޞަތު ދެއްވާފައި އެހެން ނުވެއްޖެނަމަ ދެންވާނެ ގޮތުގެ އިންޒާރު ދެއްވާފައެވެ."],["ފިތުނަވެރިކަމާއި، كافر ކަން ހުއްޓި، މުޅި دين ވަނީ، اللَّه އަށްޓަކާ ކަމުގައި ހިމެނިއްޖައުމަށްދާނދެން، ތިޔަބައިމީހުން އެ كافر ންނާ ހަނގުރާމަކުރަމުން ގެންދާށެވެ! ފަހެ، އެއުރެން ހުއްޓާލައިފިނަމަ (ދަންނާށެވެ!) ފަހެ، ހަމަކަށަވަރުން، اللَّه އީ، އެއުރެންކުރާ ކަންތައް، މޮޅަށް ބައްލަވާވޮޑިގެންވާ ރަސްކަލާނގެއެވެ. (39)","ނުކިޔަމަންތެރިންގެ ފިތުނަ ފަސާދަ ނިމި މުސްލިމަކު އޭނާގެ ދީނުން ބޭރުކޮށްލާނެ މުޝްރިކަކު ނުބެހެއްޓުމަށް ތިޔަބައިމީހުންގެ މުޝްރިކު ޢަދާވާތްތެރިންނާ ޖިހާދުކުރާށެވެ. ބާޠިލު ދީންތައް ނެތިގޮސް ޙައްޤު ދީން ކަމުގައިވާ އިސްލާމް ދީން ހުރިހާ ދީންތަކަށް ވުރެ މަތިވެރިކޮށް ބޭއްވުމަށެވެ. އެބައިމީހުން ކާފިރުކަން ދޫކޮށް އިސްލާމްވެއްޖެ ނަމަ. ފަހެ މާތް ﷲ އެބައިމީހުންގެ ހިތްތަކަށް ބައްލަވައި ވޮޑިގެންވެއެވެ. އެބައިމީހުން ތައުބާވެ އިސްލާމްވީތީ މާތް ﷲ އެބައިމީހުންނަށް އެކަމުގެ ސަވާބު ދެއްވާނެއެވެ."],["އަދި އެއުރެން (ހަނގުރާމައަށް) އެނބުރިގެންފިނަމަ، ހަމަކަށަވަރުން، اللَّه އީ، ތިޔަބައިމީހުންނަށް نصر ދެއްވާ އެހީތެރިވަންތަ ރަސްކަލާނގެކަން ތިޔަބައިމީހުން ދަންނާށެވެ! އެހީތެރިވެވޮޑިގެންވާ ކަލާނގެ މޮޅުކަމާއެވެ! އަދި نصر ދެއްވާ ކަލާނގެ މޮޅުކަމާއެވެ! (40)","އެބައިމީހުން އިސްލާމްދީނަށް ފުރަގަސް ދީފިނަމަ، ފަހެ މާތް ﷲ ތިޔަބައިމީހުންނަށް ނަޞްރުދެއްވައި، އެބައިމީހުން ބަލިކުރުމަށް ތިޔަބައމީހުންނަށް އެހީތެރިވެ ވޮޑިގަންނަވާނެއެވެ. ފަހެ، ތިޔަބައިމީހުން އެކަލާނގެ އެހީތެރިކަމާ ނަޞްރާ މެދު މާތް ﷲއަށް އިތުބާރުކުރާށެވެ. ތިޔަބައިމީހުން ރައްކާތެރިކޮށް ޙިމާޔަތްކުރެއްވުމަށް މާތް ﷲގެ ރަނގަޅުކަމާއެވެ. އަދި ތިޔަބައިމީހުންނަށް ނަޞްރުދެއްވާ ފަރާތެއްގެ ގޮތުން އެކަލާނގެ ރަނގަޅުކަމާއެވެ. ފަހެ، މާތް ﷲ އެމީހަކާއެކު ވޮޑިގެންވާ މީހާ ދެރަނުވާހުށްޓެވެ."],["ތިޔަބައިމީހުން ދަންނާށެވެ! ތިޔަބައިމީހުން غنيمة ކުޅަ މުދަލެއްގެ ފަސްބައިކުޅަ އެއްބައިވަނީ اللَّه އަށާއި، (އެކަލާނގެ) رسول އާއަށާއި، (އެކަލޭގެފާނުގެ) ގާތްތިމާގެ މީހުންނަށާއި، يتيم ންނަށާއި، مسكين ންނަށާއި، ދަތުރުވެރިންނަށެވެ. (އެއީ) اللَّه އަށާއި، حق އާއި، باطل ވަކިވުމުގެ ދުވަހު، ދެ لشكر ބައްދަލުވީ ދުވަހު، ތިމަންރަސްކަލާނގެ އަޅާގެ މައްޗަށް ބާވައިލެއްވި ތަކެއްޗަށް، ތިޔަބައިމީހުން إيمان ވާ ކަމުގައިވާނަމައެވެ. اللَّه އީ، ކޮންމެ ކަމެއްގެ މައްޗަށް ކުޅަދުންވަންތަ ރަސްކަލާނގެއެވެ. (ނޯޓު: ގިނަ مفسّر ން އެއްބަސްވެވަޑައިގަންނަވާ ގޮތުގައި، غنيمة މުދާ ބެހެނީ ފަސްބަޔަކަށެވެ. އޭގެތެރެއިން ހަތަރުބައި ލިބެނީ، ހަނގުރާމައިގައި ބައިވެރިވި مسلم ންނަށެވެ. އަނެއްބައި خاص ކުރެވިގެންވަނީ، މި آية ގައި ނަންގަނެވިގެންވާ ފަސްބަޔަކަށެވެ. اللَّه އާއި، رسول އާގެ ބައި އެއީ އެއްބައެކެވެ.) (41)",'އީމާންވެއްޖެ މީސްތަކުންނޭވެ! ތިޔަބައިމީހުން ދަންނާށެވެ! ތިޔަބައިމީހުން ދުޝްމަނުންނާ ހަނގުރާމަކޮށްފައި ލިބޭ ޣަނީމާ މުދަލުގެ ފަސްބައިކުޅަ އެއްބައި ވަނީ ރަސޫލާ ﷺ އަށާއި ބަނޫ ހާޝިމާއި ޢަބްދުލްމުއްޠަލިބުގެ ދަރިކޮޅުގެ ބޭފުޅުންގެ ތެރެއިން އެކަލޭގެފާނުގެ ތިމާގެ ބޭފުޅުންނަށާއި، ޔަތީމުންނަށާއި މިސްކީނުންނަށާއި އިބްނުއްސަބީލަށެވެ. އިބްނުއްސަބީލަކީ ދަތުރުމަތީގައި އުޅެނިކޮށް އަތްމަތި ދަތިވެ ހާލުގައި ޖެހިފައިވާ މީހާއެވެ. އަދި ޣަނީމާ މުދަލުގެ ފަސްބައިކުޅަ ހަތަރުބައިވަނީ ޖިހާދުކުރި މީހުންނަށެވެ. މާތް ﷲއަށާއި، ބަދުރު ހަނގުރާމައިގައި ދެ ލަޝްކަރު ބައްދަލުވީ ހިނދު ތިމަންރަސްކަލާނގެ ނަބިއްޔާ މުޙައްމަދު ﷺ ގެ މައްޗަށް ބާވައިލެއްވި ތަކެއްޗަށް ތިޔަބައިމީހުން އީމާންވާނަމައެވެ. ފަހެ، މިއީ ޣަނީމާ މުދަލާމެދު މާތް ﷲގެ ޙުކުމެވެ. ކުރީގެ އުއްމަތްތަކުގެ މައްޗަށް ޣަނީމާ މުދާ އޮތީ ޙަރާމްކުރެވިފައެވެ. ޖިހާދަކީ ހަމައެކަނި މާތް ﷲ ގެ ވަޖުހުފުޅަށް ޚާލިސްކޮށް ކުރެވޭ، އެކަމުގެ ތެރެއަށް ދުނިޔޭގެ ފަނާވެދަނިވި މުދަލަށް ދަހިވެތިވުން އެއްވެސް މިންވަރަކަށް ވަދެފައިނުވާ ކަމަކަށް ހެއްދެވުމަށެވެ. މާތް ﷲ ޣަނީމާ މުދާ ޙަލާލުކުރެއްވީ ޚާއްޞަކޮށް މުޙައްމަދު ﷺ ގެ އުއްމަތަށެވެ. عَنْ جَابِرِ بْنِ عَبْدِ اللَّهِ، أَنَّ النَّبِيَّ صلى الله عليه وسلم قَالَ ‏ "‏......... وَأُحِلَّتْ لِيَ الْمَغَانِمُ وَلَمْ تَحِلَّ لأَحَدٍ قَبْلِي .........‏"‏‏.‏ (صحيح البخاري، كتاب التيمم، باب (1)) (ޖާބިރު ބްނު ޢަބްދުﷲ رضي الله عنه ގެ އަރިހުން ރިވާވެގެން ވެއެވެ. ނަބިއްޔާ ﷺ ޙަދީޘުކުރެއްވިއެވެ. ".......އަދި ތިމަންކަލޭގެފާނަށް ޣަނީމާ މުދާ ޙަލާލުކުރެއްވިއެވެ. ތިމަންކަލޭގެފާނަށް ވުރެ ކުރިން އެއްވެސް ފަރާތަކަށް އެ ޙަލާލުކުރައްވާފައި ނުވެއެވެ.....") (ޞަޙީޙުލް ބުޚާރީ، ޙަދީޘު: 335)'],["ތިޔަބައިމީހުން (بدر ގެވާދީގެ) ކައިރިފަރާތުގައި، އަދި އެއުރެން ދުރުފަރާތުގައި، އަދި ވިޔަފާރި قافلة ތިޔަބައިމީހުންނަށްވުރެ ތިރީ ބިމުގައިވީހިނދު، ހަނދުމަކުރާށެވެ! ތިޔަބައިމީހުން (އެ كافر ންގެ لشكر އާ ހަނގުރާމަ ކުރުމަށް) އެއްބަޔަކު އަނެއްބަޔަކަށް وعد ވީ ނަމަވެސް، ތިޔަބައިމީހުން އެ وعد ވީގޮތާ خلاف ވީހެވެ. އެހެނެއްކަމަކު (ދެ لشكر ބައްދަލުކުރުއްވީ) اللَّه ނިޔާކުރައްވާފައިވާ ކަމެއް ހަމަޖެހި، ނިމިގެން ދިޔުމަށްޓަކައެވެ. (އެއީ) ހަލާކުވެގެންދާ ބަޔަކު ސާފު ހެތްކާއެކު، ހަލާކުވެގެން ދިޔުމަށެވެ. އަދި ދިރިގެން އަންނާނޭ ބަޔަކު، ސާފު ހެތްކާއެކު، ދިރިގެން އައުމަށެވެ. ހަމަކަށަވަރުން، اللَّه އީ، މޮޅަށް އައްސަވާވޮޑިގެންވާ، މޮޅަށް ދެނެވޮޑިގެންވާ ރަސްކަލާނގެކަން ކަށަވަރެވެ. (42)","ބަދުރުގެ ވާދީގެ މަދީނާއާ ގާތް ފަރާތުގައި ތިޔަބައިމީހުން، އަދި މަދީނާއާ ދުރު ފަރާތުގައި މުޝްރިކުން ތިބި ހިނދުގައެވެ. އަދި ޤުރައިޝުންގެ ވިޔަފާރި ޤާފިލާ ކަނޑުގެ އައްސޭރިއާއި ވީ ފަރާތުގައި އޮތް ހިނދުގައެވެ. މިތާނގައި މިވަނީ ޤުރްއާނުގެ މުޢުޖިޒާތެއް ކަމުގައިވާ އުސްލޫބުގައި ވަރަށް ފުރިހަމައަށް ހަނގުރާމައިގެ މައިދާން ސިފަކުރައްވާފައެވެ. ތިޔަބައިމީހުން މުޝްރިކުންނާއެކު ވަގުތާ ތަނާ ޒަމާނާ މެދު އެއްބަޔަކު އަނެއްބަޔަކަށް ވަޢުދުވީ ނަމަ ތިޔަބައިމީހުން އެ ވަޢުދާ ޚިލާފު ވީހެވެ. އެހެނެއްކަމަކު، މާތް ﷲ އެކަލާނގެ ކުޅަދުންވަންތަވެރިކަމާއި، ޙިކްމަތްތެރިކަމުން، އިސްވެ ގޮސްފައިވާ އެއްވެސް އެބަސްވުމަކާއި ނުލައި، އެކަމަށް ސަބަބުތައް މެދުވެރިކުރައްވައި، އެއްވެސް ވަގުތަކާމެދު ދެފަރާތުގެ އެއްބަސްވުމެއް ނެތި ތިޔަބައިމީހުން އެއްތަނަކަށް އެއްކުރެއްވިއެވެ. ތިޔަބައިމީހުން ހޯދި ނަޞްރަކީ ތިޔަބައިމީހުންގެ ތައްޔާރުވުމާއިއެކު ތިޔަބައިމީހުންގެ ބާރުން ލިބުނު ނަޞްރެއް ނޫންކަމާއި، މާތް ﷲގެ ރޭއްވެވުމާއި ތަޤްދީރުން ލިބުނު ނަޞްރެއްކަން ތިޔަބައިމީހުން ދެނެގަތުމަށްޓަކައެވެ. ކާފިރުކަން މަތީ މަރުވާ މީހަކު ރަނގަޅަށް ބަޔާންވެ އެނގިގެން މަރުވުމަށެވެ. އަދި އީމާންކަން މަތީ ދިރިހުންނަ މީހަކު ފުރިހަމަ ދަލީލާ އެކު ރަނގަޅަށް އެނގިހުރެ ދިރިހުރުމަށެވެ. މާތް ﷲއީ އަޅުތަކުންގެ ވާހަކަ މޮޅަށް އަޑުއައްސަވާ، އެބައިމީހުންގެ ނިޔަތް މޮޅަށް ދެނެވޮޑިގެންވާ ރަސްކަލާނގެއެވެ. ކަޢުބު ބްނު މާލިކް ވިދާޅުވެފައިވެއެވެ. ރަސޫލުﷲ ﷺ އާއި މުސްލިމުން ނުކުތީ ޤުރައިޝުންގެ ވިޔާފަރި ޤާފިލާ ބޭނުންވެގެންކަން ކަށަވަރެވެ. އެހެނެއްކަމަކު މާތް ﷲ ވަނީ އެބައިމީހުންނާ އެބައިމީހުންގެ ޢަދުއްވުންނާ ކުރިން އެއްބަސްވެވިފައި އޮތް ވަގުތެއް ތަނެއް ނެތި އެއްތަންކުރައްވާފައެވެ. (صحيح مسلم، كتاب التوبة، اب حَدِيثِ تَوْبَةِ كَعْبِ بْنِ مَالِكٍ وَصَاحِبَيْهِ ‏‏ | ޞަޙީޙު މުސްލިމް، ޙަދީޘު: 2769)"],["اللَّه، އެއުރެން (އެބަހީ: مشرك ންގެ لشكر) މަދު މީސްކޮޅެއްގެ ގޮތުގައި ކަލޭގެފާނަށް ހުވަފެންފުޅުގައި ދެއްކެވިހިނދު، ހަނދުމަކުރާށެވެ! އަދި އެއުރެން ގިނަބަޔަކު ކަމުގައި ދެއްކެވިނަމަ، ތިޔަބައިމީހުން ފިނޑިވެއްޖައީސްކަން ކަށަވަރެވެ. އަދި އެ ހަނގުރާމަކުރުމާމެދު، ތިޔަބައިމީހުން ދެބަސްވެގަންނަން ޖެހުނީސްކަން ކަށަވަރެވެ. ނަމަވެސް، اللَّه (ތިޔަބައިމީހުން) ސަލާމަތްކުރެއްވިއެވެ. ހަމަކަށަވަރުން، އެކަލާނގެއީ، ހިތްތަކުގައި ވާހާ ކަމެއް މޮޅަށް ދެނެވޮޑިގެންވާ ރަސްކަލާނގެއެވެ. (43)","ކަލޭގެފާނުގެ ޢަދުއްވުން މަދުކޮށް ކަލޭފާނަށް ހުވަފެންފުޅުގައި ދެއްކެވި ހިނދު ހަނދުމަކުރައްވާށެވެ. އެހުވަފެންފުޅުގެ ވާހަކަ ކަލޭގެފާނުގެ އަޞްޙާބުންގެ ގާތު ވިދާޅުވުމުން އެބޭކަލުންގެ ހިތްވަރު ގަދަވެ، ޢަޒުމް ވަރުގަދަވުމަށްޓަކައެވެ. އެކަލާނގެ ކަލޭގެފާނަށް ޢަދުއްވުން ގިނަކަމުގައި ދެއްކެވިނަމަ، ކަލޭގެފާނުގެ އަޞްޙާބުން ފިނިޑިވެ، އެބޭކަލުންނަށް ހަނގުރާމަ ނުކުރެއްވުނީހެވެ. އެހެނެއްކަމަކު މާތް ﷲ ވަނީ ބަލިވުމާއި، ދެބަސްވެ އަރައިރުމުން ސަލާމަތްވުމުގެ ނިޢުމަތް ތިޔަބައިމީހުންނަށް ދެއްވާފައެވެ. ހަމަކަށަވަރުން އެކަލާނގެއީ ނަފްސުތަކުގެ ސިއްރުތައް ދެނެވޮޑިގެންވާ ރަސްކަލާނގެއެވެ. މިކަމަކީ މުއުމިނުންނަށް ދެއްވި ކަރާމާތްތަކުގެ ތެރެއިން ވާ ކަމެކެވެ. ޤުރްއާނުގެ ޢިބާރާތްކުރުމުގެ ފުރިހަމަކަން ނިކަން ދެކިބަލާށެވެ. لَفَشِلْتَ (ކަލޭގެފާނު ބަލިވެވަޑައިގަތީހެވެ.) އޭ ވަޙީކުރައްވައި ބަލިވުން ރަސޫލާ ﷺ އަށް ނިސްބަތްކުރައްވާފައި ނުވެއެވެ. ވަޙީކުރައްވާފައި ވަނީ ﴿لَّفَشِلْتُمْ﴾ (ތިޔަބައިމީހުން ބަލިވީހެވެ.) އެވެ. އެކަލޭފާނުގެ އަޞްޙާބުންނަށް އިޝާރާތްކުރައްވާފައެވެ. އެހެނީ، މާތް ﷲގެ ޙަޟްރަތުގައި ރަސޫލާ ﷺ ގެ މަޤާމު ވަރަށް މަތިވެރިއެވެ. އެކަލޭގެފާނަށް އެކަލާނގެ ޙަޟްރަތުން ނަޞްރާއި ތާއީދު ލިބިވަޑައިގެން ވެއެވެ."],["އަދި ތިޔަބައިމީހުން (ދެ لشكر) ބައްދަލުވީހިނދު، އެކަލާނގެ ތިޔަބައިމީހުންގެ ލޯތަކަށް އެއުރެން މަދު މީސްކޮޅެއްގެ ގޮތުގައި، ދައްކަވައި އަދި އެއުރެންގެ ލޯތަކަށް ތިޔަބައިމީހުން މަދުކުރެއްވިހިނދު، ހަނދުމަކުރާށެވެ! އެއީ އެކަލާނގެ ނިޔާކުރައްވާފައިވާ ކަމެއް ނިމިގެން ދިޔުމަށްޓަކައެވެ. އަދި އެންމެހާ ކަންތައް رجوع ކުރައްވާހުށީ، اللَّه ގެ حضرة އަށެވެ. (44)","މިއީ އަނެއްކާވެސް މާތް ﷲގެ ޙަޟްރަތުން މުއުމިނުންނަށް ދެއްވި އެހެން ކަރާމާތެކެވެ. ފަހެ، މުޝްރިކުންގެ ޢަދަދަކީ އެއްހާހެވެ. އެހެނަސް، މާތް ﷲ ވަނީ މުއުމިނުންނަށް އެބައިމީހުންގެ ޢަދަދު މަދު ކަމަށް ދައްކަވާފައެވެ. ކާފިރުންނާއި ހަނގުރާމަކުރުމުގެ ހިތްވަރު މުއުމިނުންގެ ކިބައިގައި ގަދަކުރެއްވުމަށެވެ. އަދި އެކަލާނގެ ވަނީ މުއުމިނުންގެ ޢަދަދު މަދުކަމަށް ކާފިރުންނަށް ދައްކަވައިފައެވެ. މުއުމިނުންނާ ހަނގުރާމަކުރުމަށް އެބައިމީހުން ރަނގަޅަށް ތައްޔާރުނުވާ ގޮތް ހެއްދެވުމަށެވެ. އިބްނު މަސްޢޫދު ވިދާޅުވިއެވެ. ބަދުރު ހަނގުރާމައިގެ ދުވަހު އަހަރުމެންގެ ލޯމައްޗަށް އެބައިމީހުން މަދުކުރެއްވުނު ވަރުން ތިމަންކަލޭގެފާނު އެކުވެރިންގެ ގާތު ވިދާޅުވީމެވެ. އެބައިމީހުންގެ ސަތޭކަ މީހުންވެސް ހަމަވާނެ ހެއްޔެވެ؟ (جامع البيان عن تفسير أي القرأن، ابن جرير الطبري، تفسير سورة الأنفال، آية: 44 | ތަފްސީރުއްޠަބަރީ، ޙަދީޘު: 16158) އެއީ މާތް ﷲގެ ޙައިރާންކުރުވަނިވި މުޢުޖިޒާތްތަކުގެ ތެރެއިން މުޢުޖިޒާތެއް ކަމުގައި ވިއެވެ. އެހެންކަމުން، އެކަމުގެ ޙިކްމަތް ބަޔާންކުރައްވަމުން މާތް ﷲ ވަޙީކުރައްވަނީ ﴿لِيَقْضِىَ ٱللَّهُ أَمْرًا كَانَ مَفْعُولًا ۗ﴾ މާނައީ މާތް ﷲ އެގޮތަށް ހެއްދެވީ، ހަނގުރާމަ ހިނގައި، މާތް ﷲ އެކަލާނގެ ލަޝްކަރަށް ނަޞްރުދެއްވައި، މުސްލިމުންގެ ހަނގުރާމަވެރިންގެ ޢަދަދާއި ހަތިޔާރު މަދުކަމާ އެކުވެސް، އިސްލާމްދީން މަތިވެރިކުރެއްވުމަށެވެ. ހުރިހާ ކަމެއްގެ ނިމުން ވަނީ މާތް ﷲގެ ޙަޟްރަތަށެވެ. އެކަލާނގެ އިރާދަކުރައްވާ ގޮތަކަށް އެކަންކަން ރާއްވަވައެވެ."],["އޭ إيمان ވެއްޖެ މީސްތަކުންނޭވެ! ތިޔަބައިމީހުން (كافر ންގެ ހަނގުރާމަވެރި) ބަޔަކާ ބައްދަލުވެއްޖެނަމަ ސާބިތުވެ ތިބޭހުށިކަމެވެ! އަދި ގިނަގިނައިން اللَّه ހަނދުމަކުރާށެވެ! (އެއީ) ތިޔަބައިމީހުން ދިންނަވައި ނަސީބު ލިބުމަށްޓަކައެވެ. (45)","މިއީ ޢިއްޒަތާއި ނަޞްރު ލިބޭނެ ގޮތުގެ އިރްޝާދެވެ. މާނައީ ތިޔަބައިމީހުން ކާފިރުންގެ ޖަމާޢަތަކާއި ހަނގުރާމައިގައި ބައްދަލުކޮށްފި ނަމަ، އެބައިމީހުންގެ ކުރިމަތީގައި ސާބިތުވާށެވެ. އަދި ބަލިވެ ފަހަތަށް ނުޖެހޭށެވެ. އަދި ތިޔަބައިމީހުން މާތް ﷲއަށް ޒިކުރުކުރުން ގިނަކުރާށެވެ. ތިޔަބައިމީހުން މާތް ﷲގެ ނަޞްރާއި އެކަލާނގެ މަދަދު ލިބިގަތުމަށެވެ. އަދި ތިޔަބައިމީހުން ދިންނެވުމާއި، ކާމިޔާބީ ހޯދުމަށެވެ. \n ހަނގުރާމަ ކާމިޔާބުކޮށް، ނަޞްރުހޯދުމަށް ބޭނުންވާ ހަތަރުކަމެއް މާތް ﷲ ވަނީ ބަޔާންކުރައްވާފައެވެ. \n އީމާންކަމާއެކީ ހަނގުރާމައިގެ މައިދާނުގައި ސާބިތުވުން.\n ރަޙްމާނުވަންތަ ރަސްކަލާނގެ ޒިކުރު ގިނަކޮށްގެން ހިތްތައް ވަރުގަދަކުރުން.\n މުއުމިނުން އެއްބަޔަކު އަނެއް ބަޔަކަށް ދެބަސްވެ އަރާރުން ނުވުން.\n ނޭދެވޭ ކަންކަމާ އުނދަގޫތައް ދިމާވުމުން ކެތްކުރުން.\n މީގެ ނަތީޖާ އަކީ ކާމިޔާބީއާއި ނަޞްރެވެ. މާތް ﷲ ވަނީ އެބައިމީހުންނަށް އެކަން ޙަޤީޤަތަކަށް ހައްދަވައިދެއްވާފައެވެ."],["އަދި اللَّه އަށާއި، އެކަލާނގެ رسول އާއަށް ތިޔަބައިމީހުން ކިޔަމަންވާށެވެ! އަދި ތިޔަބައިމީހުން ދެބަސްވެ އަރާރުންނުވާށެވެ! (ދެބަސްވެ އަރާރުންވާނަމަ) ތިޔަބައިމީހުން ފިނޑިވެ، ތިޔަބައިމީހުންގެ ބާރުނެތި ހިނގައިދާނެއެވެ. އަދި ތިޔަބައިމީހުން ކެތްތެރިވާށެވެ! ހަމަކަށަވަރުން، اللَّه ވޮޑިގެންވަނީ، ކެތްތެރިންނާ އެކުގައެވެ. (46)","ތިޔަބައިމީހުން ހުރިހާ ކަމަކާއި ހުރިހާ ޙާލަތެއްގައި މާތް ﷲ ގެ އަމުރުފުޅަށާއި، އެކަލާނގެ ރަސޫލާ ﷺ ގެ އަމުރުފުޅަށް ކިޔަމަންވާށެވެ. އަދި ތިޔަބަމީހުން އެއްބަޔަކު އަނެއްބަޔަކަށް ދެބަސްނުވާށެވެ. އޭރުން ތިޔަބައިމީހުންގެ ތެރެއަށް ބަލިކަށިކަން ފެތުރި، ތިޔަބައިމީހުންގެ ބާރު ކެނޑިގެން ހިނގައިދާނެއެވެ. އަދި ހަނގުރާމައިގައި ދިމާވާ ދަތިއުނދަގޫތަކަށާއި، މުޞީބާތްތަކަށް ކެތްކުރާށެވެ. ފަހެ، މާތް ﷲ އެކަލާނގެ ނަޞްރު ދެއްވުމުގައި މުއުމިނުންނާއެކު ވޮޑިގެން ވެއެވެ."],["ބޮޑާވެ، މީސްތަކުންނަށް ކަންދެއްކުމުގެ ގޮތުން، އަދި اللَّه ގެ މަގުން މީސްތަކުން ދުރުކުރާ حال، އެއުރެންގެ ގެދޮރުން ނުކުމެގެންދިޔަ މީހުން ފަދައިން ތިޔަބައިމީހުން ނުވާށެވެ! اللَّه އީ، އެއުރެންކުރާ عمل ތައް ފުރިހަމަޔަށް ދެނެވޮޑިގެންވާ ރަސްކަލާނގެއެވެ. (47)",'ބަދުރުގައި މުސްލިމުންނާއި ހަނގުރާކުރަން ބޮޑާކަމާއި، ނުލަފާކަމާއެކު އެބައިމީހުންގެ ގެއިން ނުކުތް ކާފިރުން ފަދައިން ތިޔަބައިމީހުން ނުވާށެވެ. އެބައިމީހުން ނުކުތީ މީސްތަކުންގެ ސަނާއާއި ތަޢުރީފު ލިބިގަތުމަށް ކުރާ ލޯތްބާއި، ހިތްވަރުގަދަކަމާއި، ބޮޑާކަން ދެއްކުމަށް ކުރާ ލޯތްބެއްގެ ސަބަބުންނެވެ. މީސްތަކުން މާތް ﷲގެ ދީނަށް ވަނުމަށް އެބައިމީހުން ހުރަސްއަޅައެވެ. އެބައިމީހުން ކުރާ ކަންތައް މާތް ﷲ މޮޅަށް ދެނެވޮޑިގެން ވެއެވެ. އެކަންތަކަށް އެކަލާނގެ އެބައިމީހުންނަށް ފުރިހަމަ ޖަޒާ ދެއްވާނެއެވެ. މިއާޔަތުގައި މި އިޝާރާތް ކުރައްވަނީ، ތިޔަބައިމީހުން އެނބުރިދާށޭ، މާތް ﷲ ތިޔަބައިމީހުންގެ ޤާފިލާ ސަލާމަތްކުރައްވައިފިޔޭ ބުނެ އަބޫ ސުފްޔާނު މައްކާގެ މުޝްރިކުންނަށް އެންގުމުން، ޖަވާބުގައި އަބޫ ޖަހުލު ބުނި ވާހަކައަށެވެ. މާތް ﷲގެ ޢަދުއްވު ބުންޏެވެ. "ﷲ ގަންދީ ބުނަމެވެ. އަހަރުމެން ބަދުރަށް ގޮސް، އެތާނގައި ރާ ބޮއި، ޖަމަލު ކަތިލައި، ލަވަކިޔާ އަންހެންކުދިން އަހަރުމެންނަށް ލަވަކިޔައިދީ، އަހަރުމެންގެ ވާހަކަ ހުރިހާ ޢަރަބީންނަށް އިވުމުން ނޫނީ އަހަރުމެން އެނބުރި ނުދާނަމެވެ. އެއަށް ފަހު އެބައިމީހުން އަބަދު އަހަރުމެން ދެކެ ބިރުގަންނާނެއެވެ." އެބައިމީހުން އެންމެފަހުން ރާގެ ބަދަލުގައި ބުއީ މަރުގެ ތަށިންނެވެ.']];